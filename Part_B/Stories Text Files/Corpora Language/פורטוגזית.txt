המונית הסתובבה בכל העיר.
הנהג כבר הביט בי בפרצוף אומלל, מרמז לי בבדיחות יבשושיות.
חיכיתי עד שהסיגריה תיגמר.
ביקשתי שיעצור בפינה של בר האוֹסידֵנטי.
נשארנו שם עוד חמש דקות.
הוא הסתובב וניסה להתחיל שיחה, ביקשתי שישתוק, מרחתי שפתון, שילמתי על הנסיעה.
הוא גמגם לילה טוב.
טרקתי את הדלת בחוזקה.
זה היה יום רביעי קר.
יום האוהבים.
נשארתי לעמוד מול קופת הכרטיסים, שאלתי מי מנגן.
השומר בכניסה ענה לי:
פרנק ז'וֹרזִ'י וז'וּליו רֵני.
נכנסתי.
נשענתי על הדלפק, לבד, ושתיתי ג'ין וטוניק (נועז למדי בשביל זקנה בת חמישים ושש, חשבתי).
המוזיקאים התחילו לנגן, הזמנתי עוד משקה.
בקטע התשיעי או העשירי, בחור גבוה, צנום, עם שיער קצוץ, עורר את תשומת לבי.
הוא לבש מעיל שחור רכוס עד הצוואר והלך מצד לצד.
עיניו היו נעוצות ברצפה והוא נתקל באנשים.
מדי פעם עצר, הדליק סיגריה, לקח כמה שאיפות (הוא ניסה להתרכז במופע), אבל אז שוב החל להתהלך מצד לצד.
הדבר עורר בי אי-נחת, עד כדי כך ששכחתי את כל השאר.
לפתע, הוא יצא.
התעשתּי, גמרתי את המשקה בלגימה, ירדתי במדרגות.
עקבתי אחריו על אוסוולדו ארניה.
ירד טפטוף קפוא.
השעה הייתה קרוב לאחת בלילה.
שלושה בחורים רזים הלכו כמה מטרים לצדי, הציעו לי גראס, קראק, לא יודעת מה.
סירבתי (אמרתי שאצעק אם הם יתעקשו).
הם ויתרו, אבל לא הצלחתי לחמוק מעלבון – הם קראו לי דודה שמנה!
האצתי את צעדיי.
הוא פנה בפרננדס ויירה.
גם אני פניתי.
באמצע הבלוק שבין וָאסקו ואינדֶפֶּנדֵנסְיַה, הוא עצר, הוציא פיסת נייר מהכיס (הארנק שלו נפל), פתח אותה, העביר עליה את קצה אצבעו פעמים אחדות ואז תחב את האצבע לאף והניע אותה בקדחתנות מצד לצד.
זה היה דוחה.
הוא חזר על המחווה פעמיים נוספות והמשיך הלאה, מנענע בזרועותיו, מותח את צווארו.
התקרבתי אל הארנק, הרמתי אותו.
חזרתי הביתה.
הסתכלתי בתעודת הזהות.
שמו היה מרסלו.
הייתה גם תמונה של נערה עם פנים של דוגמנית, שטר של שני ריאל, מַפְרֵט של גיטרה וכרטיס ביקור ועליו שם של אישה, כתובת וטלפון באֶרֶשִים.
תעודת הזהות שלו נותרה על שידת המיטה כמעט שבוע.
ביום שלישי הבא, כשעברתי בבית לאכול ארוחת צהריים ולקחת כמה מסמכים, הרמתי את הכרטיס מתוך דחף והתקשרתי לאֶרֶשִים.
ענתה לי אישה, שיקרתי שאני ידידה של מרסלו.
נעים מאוד!
אני אמא שלו… אחר כך היא שאלה אותי:
תגידי ילדונת, את החברה שלו?
כן, אמרתי.
שנאתי את עצמי על כך.
המשכנו לשוחח, היא אמרה שלא שמעה ממנו כבר הרבה זמן, שאלה אם הכל בסדר אצלו, אם הוא עדיין הולך לשיעורים באוניברסיטה, אם כבר סיפר לי שעזב את העיר לפני שנתיים, ביום שבו קברו את אביו, ומעולם לא חזר.
עניתי שלא.
היא סיפרה לי הרבה דברים – גוון קולה השתנה, נעשה עצוב.
הסתכלתי בשעון (כמעט שתיים), התנצלתי שעליי לנתק.
נפרדנו זו מזו.
היא אמרה:
את יכולה להתקשר מתי שתרצי, אני לבד ומתגעגעת מאוד למרסלו.
הבטחתי שכך אעשה.
התחלתי להתקשר אליה כמעט כל יום, במשך שלושה שבועות.
נעשינו חברות.
המצאתי כל מיני דברים על הבן שלה;
הבטחתי שאכריח אותו להתקשר אליה.
יום ראשון אחד אחר הצהריים (אף פעם לא ניסיתי לתפוס אותה בימי ראשון), התקשרתי.
לקח לה זמן לענות.
התנצלתי על ההפרעה.
היא הייתה אדיבה.
שוחחנו שעות (התרגלתי לשקר).
לפני שניתקנו, היא שאלה אותי מתי מרסלו יטלפן.
שיניתי נושא.
היא נכנסה באמצע דבריי, אמרה שהיא משועממת מהבדידות.
שתקנו כמה רגעים.
איחלתי לה סוף שבוע טוב וניתקתי.
מאוחר יותר, בערך בשמונה בערב, צלצלו באינטרקום, אמרו שהם מהמשטרה.
ירדתי.
הם היו שניים.
ביקשתי שייכנסו.
המבוגר ביניהם ניגש ישר לעניין:
תראי, גברת… אני יודע שאת בטח משתעשעת, אבל הבדיחה הזאת שלך הולכת רחוק מדי.
איזו בדיחה?
שאלתי בבהלה.
גברתי יודעת, השיחות האלה לאמא של הילד… זה חוסר כבוד!
היא אלמנה בודדה.
אני חושב שכדאי שתפסיקי עם זה, אחרת נאלץ לעצור אותך.
הבנת?
לעצור אותך!
מה זאת אומרת?
שאלתי בהתגרות.
הוא לא אהב את זה, תפס אותי בסנטר:
תקשיבי טוב, אל תעשי את עצמך קדושה… אל תעליבי אותנו, חתיכת פסיכית.
למשטרה יש ציוד, את יודעת?
אנחנו יכולים לצותת לכל שיחה בלי בעיה, הוציא גזיר עיתון מכיס המעיל והושיט את ידו כדי שאקח.
הוא הורה לי ברוגז לפתוח את הדלת ויצא.
השני, כשחלף על פניי, אמר:
זה רציני, אני חושב שכדאי שתפסיקי עם זה.
נכנסתי לדירה, רועדת.
העמדתי מים – הייתי זקוקה לתה בדחיפות.
התיישבתי על הספה בסלון, הסתכלתי בגזיר העיתון.
זה היה דיווח משטרתי, מהיום שאחרי הלילה ההוא.
היה כתוב בו משהו כמו:
צעיר, עדיין לא מזוהה, נמצא מת בשדרות אינדֶפֶּנדֵנסְיַה, קרוב לפינת פֶלִיפּי קַמַרָאו, לבוש בתחתונים וגופייה, נפטר כתוצאה מהתקף לב.
בפינה הימנית של הידיעה הייתה תמונה של פני המת.
האנשים בארשים בוודאי זיהו אותו.
היא ידעה!
חשבתי בתדהמה, ונתתי לנייר העיתון להחליק מבין אצבעותיי.
כיביתי את מנורת השולחן.
הקומקום שרק חלושות.
הדמעות התחילו לרדת.
ישבתי בחושך.
הרגשתי לבד, כל כך לבד.
AUTO DOS DANADOS, Antonio Lobo Antunes מיטב בני-האדם עניים מרודים כולם;
ומשום כך לעולם לא אטרח לעשות את הטוב, שכן אין תועלתו בצדו.
כל תהילת האדם בין חבריו היא היות לו ממון, ואם יבקש לצבור הון ראשית עליו להיות רע כמיטב יכולתו.
ז'יל ויסנטה, "מעשה החגיגה" Lonely?
Ah yes But it is the flowers and the mirrors Of flowers that now meet my Loneliness And mine shall be a strong loneliness Dissolvin' deep To the depths of my freedom, and that, then, shall Remain my song.
בוב דילן, "אחת-עשרה מצבות" -- יומיים לפני הפֵסְטָה נוּנוּ כל היום בוקר ביום ד' השני של ספטמבר אלף תשע מאות שבעים וחמש התחלתי לעבוד בתשע ועשרה.
אני זוכר את זה לא מפני שיש לי זיכרון יוצא מן הכלל או מפני שאני כותב כל מה שקורה לי ביומן (יומנים, שירה וזוטות כאלה מעולם לא עניינו אותי), אלא מפני שזה היה יומי האחרון במרפאה לפני שברחנו לספרד.
מיד אחרי המהפכה, באפריל של השנה הקודמת, אזרחים מזוקנים וחיילים ארוכי שיער בבגדי הסוואה קרועים פטרלו בכבישים, ערכו חיפושים במכוניות או צעדו בסך בחבורות שם למטה, בכיכרות, תחת פיקוחם של הרמקולים הבלתי-מובנים האלה שמשמשים בהגרלות של עיוורים ושהמרקסיזם-לניניזם-מאואיזם החזיר לאופנה.
כמו כלבי חוף שדוהרים לאורכו במרדף אחרי ריח דמיוני, הם התאספו בחוות שעל גבעות האָלֶנְטֶז'וּ כדי לנבוח סוציאליזם על האיכרים לאור זרקור מאובק, חרשו את הארץ בטנדרים חבוטים, איימו על חנוונים באישוני- מקלעים פוזלים, התפרצו לבתים במכות קת ונופפו בפקודות מעצר מול הפנים ההמומות.
אנחנו, כשלעצמנו, ביקרנו בימי ראשון את הדודים והדודות ששרדו אחרי חורבן המשפחה ונכלאו בעוון חבלה כלכלית בטירת קאשיאָס ומשם השקיפו מבעד לסורגים ולבתי-שחי של צנחנים על נהר הטֶז'וּ הגואה ויורד על החומות.
רק הסבתא, שהיתה אז כבר חולת סרטן, המשיכה לנוע אנה ואנה בכיסא הגלגלים, מצמידה לקווצות השיבה שעל אוזנה טרנזיסטור קטן, מחייכת בלי להבין ומביטה בדמוקרטים שהתנודדו ונתקלו זה בזה במסדרון, חיטטו במה שנותר מכלי הכסף בקני אקדחיהם וחזרו על הנאומים המוזרים שהשמיעו הרמקולים של העיוורים.
מאז חודש אפריל של השנה הקודמת היו חיילים וקומוניסטים ניגשים לחזיתות הבניינים, שולפים את איבריהם, משתינים כמו חיות ומשאירים על הקירות עקבות שתן בצורת "יחי זה" ו"מוות לזה" שסתרו וביטלו אלה את אלה.
ואחר-כך התכסו בכרזות על אסֵפות ושביתות, תצלומי גנרלים, פוסטרים של להקות רוק, צלבי קרס, קריאות להחרים את הממשלה וחמשירי זימה - קצות אותיות שנכרכו זה בזה ודהו בסתיו העתים.
למרות הג'יפים המשטרתיים שסיירו ברחובות, פלשו צוענים טעוני סירים וכיסאות לדירות שהתרוקנו במרכז העיר.
בבניינים ההרוסים צצו פעוטונים שילדים ישבו בהם על הרצפה והתפטמו מכריכי טיח.
סטאלינים מצוירים בפחם התגרו בנו מפינות הרחובות, בקאשיאָס התעלף הנהר, חנוק מכנפי ציפורים, ומתחת לגשר עמדו בלי ניע גושים של מכליות נפט.
ביום ד' השני של ספטמבר אלף תשע מאות שבעים וחמש דג אותי השעון המעורר משנתי בשעה שמונה, כמו שעגורן מעלה לרציף מכוניות שלא למדו לשחות, שעירות מעשב ים.
עליתי מבין הסדינים, לילה נוטף משרוולַי ומרגלַי, עד שטלפי המתכת הניחו את גופתי החלודה, טרוטת העיניים והשיגרונית על השטיח ליד הנעליים מאמש.
כמו גווייה בחדר המתים התעטפה אַנָה בשמיכה בצד השני של המיטה, ומטאטא הקש של שערה הסתור מציץ מעל.
עקב מת נשר מן המזרן כמו טיפת שעווה עצובה.
כשצחצחתי שיניים, הציגה לי בלי רחם המראה בחדר האמבטיה את ההרס שזרעו בי השנים, כמו בכנסייה עזובה.
שורות-שורות של צנצנות ושפופרות עמדו שם על מדפי זכוכית, וצינור מפלט של מייבש כביסה ובוהק עז מדי, שאדי המקלחת הסתירו מאחורי וילון של פלסטיק עם דגיגים מודפסים.
כמו תמיד חמק ממני הסבון שלוש וארבע פעמים, נחת על הרצפה או החליק לכיור, שובל קצף קטן אחריו ואני בעקבותיו, כמעט על ארבע, מפלבל בגלל השמפו, נחבט בשוק מהבידֶה, מנפנף בזרועותי בניסיון לשמור על שיווי משקל, נאחז במתלה מגבת מצופה כרום כדי להימנע מביקור אצל האורתופד, ואז חוזר, מרעיד, הדג השמן הוורוד בידי, אל זרם המים החם.
אַנָה עישנה, גבה שעון אל הכר, והסתכלה בי.
בחלון צמחו לעומתנו העצים של שגרירות בוליביה.
דרורים נתלו בין הענפים וראשם למטה.
יום וריח חשכה התערבו בשמיכות.
פתחתי את המגירה כדי לבחור חולצה ועניבה, ומצאתי בה תלי-תלים של גרביים לקרסולי מרבה- הרגליים שלי.
אנה המשיכה לעשן, ובדמדומי הבוקר התהלכו על המרפסות המוארות של שגרירות בוליביה טיפוסים משופמים חבושי סומבררו, עם אקדח בחגורה, אפופי הדר כמו תואמי-סַפָּאטָה (אמיליאנו ספאטה – דמות ידועה ממהפכת מכסיקו.
[הערה זו ושאר הערות-השוליים הן של המערכת.]) דיפלומטיים.
התחבאתי בתוך תחתונים וגרביים וכפתרתי את האפודה, כשאנה פונה אלי מן הציפית, מציתה סיגריה שנייה בראשונה:
נוּנוּ, בחייך, כזה סימן כחול על הירך, לפחות שיהיה לך הטעם הטוב לא להיראות אתו בציבור .
המשכתי להתלבש.
כבר שבועיים לא שמעתי ממָפאלְדָה.
"חטפתי מכה ברגל, לא יודע איך," הודעתי והתרכזתי בשרוכי הנעליים.
"מהפגוש, מהארון, אלוהים יודע ממה.
אני חוטף עשרים מכות כאלה ביום ולא זוכר מאיפה."
אנה התמתחה על הצד שלה במיטה וחייכה, לחיה על זרועה.
לפחות מאז שהתגרשנו, לפני חמש שנים, אני לא צריך לסבול את הסרקאזם שלה.
"לחברות שלך יש מנהגים מאוד משונים," אמרה בחמיצות.
"סליחה שאני מתערבת, אבל זו בעצם שאלה של אסתטיקה."
"חטפתי מכה ברגל, נו," חזרתי וטעיתי בקשר העניבה.
מָפאלְדָה גמרה אתי בפעם המאה בגלל שלא חתכתי סופית עם אנה.
"אתה כל-כך נלחץ כשאני מדברת אתך על זה, שאפילו לקשור עניבה אתה לא מצליח כמו שצריך," אמרה אנה במין נעירת ניצחון והתמתחה, נוזלית, על הסדינים.
עכבישי אוניות קטנים חלפו בטֶז'וּ.
ברדיו התנגן בולרו וגרר אותי בדילוגי מחול לדלת:
נאחזתי בארון כדי לא להיסחף בסערת הבֶּמוֹלִים.
"איזה נלחץ ואיזה נעליים," אמרתי.
"סתם, החארות האלה ממשי תמיד מחליקות לי."
במטבח המשרתת הכינה קפה.
היא גרה בכוך שבקצה הקומה עם מזוודה מתחת למיטה, ליד עץ-המתכת שלנו - גרם מעלות החירום - שעלוות-מדרגותיו נאנחה ונאנקה בחורף בחשכה.
אנה קנתה לה תיבה לבגדים ושולחן לילה מאמייל לבן, שהחותנת שלי, המקורבת לרופאים ולמכירות פומביות, כנראה רכשה במכירת חיסול של איזה בית-חולים.
חריקתן של סוליותי החדשות הדהדה בכל הבניין, מהגג ועד למחילות הבטון בחניה, שם ליחכו המכוניות את צלליהן, לועסות בשיני המתכת שבחזיתן.
המשרתת הגישה לי קפה ושלשלה שתי גלויות של לחם לבן לחריצי תיבת המצנם.
"אני לא רעב," אמרתי כדי להתנקם באנה.
"אשתה קפה זריז ואצא."
מבין שמיכות הפוך של הילדים נשמע פה ושם פרץ שיעול.
פעם טיפל רופא הילדים בחרחורי הדִיזֶל שלהם בטיפות ובסירופים, והיום אני מופתע שבמקום זוג ילדים חיוורים ורזים, עטופים בחיתולים ולועסים מוצץ-סיגר, אני פוגש בימי ראשון בכניסה הקודרת לבית הורי בקַמְפּוֹלידֶה, שם אני גר עכשיו, צמד מתבגרים בקסדות של אנשי מאדים עם תקווה לשפם בין האף לפה, שמרעימים בזעם במנועי קטנועים ודורשים ממני כסף באווירה מתוחה של שוד בנק.
"תאכל לפחות קצת ריבה, דוקטור," אמרה המשרתת והניחה לפני צנצנת גדולה.
"לעבוד בצום, זה הורס את הקיבה."
היתה לה שעורה קבועה בעין, ומתחת לחלוק הצמר לא נדף ממנה ריח לילה כמו מהבית כולו אלא ריח של זמן ארוחת הערב ושל עייפות, ריח של אחרי פינוי הכלים מהמנה האחרונה, כשהיא מפעילה את המדיח ונעלמת לה בכוך שלה בלי להתרחץ, מפיצה סביבה צחנה עגמומית של עֵז.
אותו ריח נודף ממנה גם היום, כמעט עשר שנים אחר-כך, כשהיא פונה אלי בגוף שני, נחנקת בשרשרות זולות ומתיישבת לצדי על מושב העור של המכונית כשהיא לופתת את הגה-הלַכָּה של תיק היד.
אך בַּזמן שאני מדבר עליו, זמנו של הספר הזה, דחיתי את הריבה, סירבתי לטוסט וגמעתי את הקפה נטול הסוכר.
השעון במטבח הורה עשרים וחמישה לתשע.
המשרתת שלחה יד אל המדף הגבוה כדי למשוך משם את קופסת עוגיות הווניל, והניחוח שהדיפה גָבַר;
עוגייה לדרך, דוקטור.
ליד שגרירות בוליביה התנערו העצים מצלליותיהם.
תודה, אמרתי מול מרפקיה שהתכנסו בעלבון כמו להבי מניפה נסגרת, אם אהיה רעב, יש מאפייה בדיוק מול הקליניקה, אל תטרחי .
מאַנָה.
היא המשיכה לעשן, נוקשה על הכר, ובחנה ביסודיות רגליים לולייניות של כַן עציצים.
אצבעותיה התרוממו מדי פעם אל פיה והנקודה האדומה הקטנה התלהטה מולו, עשן עיווה את פניה ואז ידה חזרה לנוח בין קפלי הסדינים על מאפרת הזכוכית, כמו על קן ציפורים.
בחדר הסמוך התפתלו ילדי כזחלים, כלואים בפקעת של מיטת הקומתיים.
נעמדתי לרגע, אגודלי בכיסי, מהסס:
מרגע שטלפן אליה אני-לא-יודע-מי כדי לספר לה על מָפאלְדָה, אנה חדלה לגלות בי ולו שמץ של עניין.
"להתראות," אמרה והביטה הצדה אל המראה עם בבואות התריסים שמאחוריהם זרם טֶז'וּ-צעצוע מנוקד בספינות מדומות.
רציתי לשלוף מן הכיס תריסר שחפי נייר ולפזר אותם על המזח כדי שהמים במראה יתחילו לרטוט.
בחדר הכניסה פגשתי את פניה הטרודות של המשרתת בין הקרניים האפריקניות של מתלה הכובעים, ובאפי עלה ריח עצי הבוקיצה שהיו בחווה, אז בקיץ, כשהיינו קטנים, למעלה למרגלות החומה.
"אם הדוקטור רוצה, נשארה חתיכת טורט מאתמול."
המעלית הסיעה את תשובתי השלילית לקומת הקרקע.
גם השוערת שהשקתה את הצמחים בכניסה לבניין הדיפה ריח לילה ומתחת לסינרה נשמע רטט של קריאות צרצרים.
האדמה בעציצים הדיפה אף היא ריח לילה - אבל לא ליל-ילדות אלא לילה אחר, בהיר יותר ונקבובי, לילה לח משרכים וממים.
השוערת הפסיקה שוב ושוב להשקות וקיללה את הילדים שדהרו על אופניים מתחת לקשתות לאורך הבניין.
"שלום גברת דוּלְסֶה," אמרתי כשירדתי במדרגות אל הרחוב, עדיין חושב על הטורט ויורק פירורים מלשוני.
"הם השתינו לי על הגרניום, דוקטור," ענתה בטרוניה וזקפה אוזן-ארנב של עלה יבש.
"אם בעלי לא היה חולה אסתמה, מסכן, הוא היה מגרש אותם מהשכונה עם רובה חת-שתיים.
בוא ותריח את האָמוֹנְיה הזאת.
אני מגדלת אותם, מדשנת, והבהמות האלו משתינים לי עליהם."
הילדים חלפו לידנו, שורקים בחוצפה, והשוערת הסתערה עליהם עם המשפך בידה.
הבוקיצות וניחוח הלילה נעלמו.
מכוניות מוארות באור השמש הצטופפו במדרון:
איזה שינויים הכניסה אנה בבית?
איך נראה עכשיו האזור ההוא של רֶסטֶלו?
מכוער ומאובק כמו פעם?
פחות?
יותר?
עם אותם מהנדסים, אותם רופאים, אותן כלכלניות גרושות במעילי פרווה?
ומה קרה לשכונת הפחונים עם הכושים והצוענים מתחת לחלון?
חילצתי את המכונית משורת זרבוביות ארוכה של מכסי מנוע סהרוריים, כשאני נתקל באבנים, בפתחי ביוב, בלוחות עץ, מקלל את הסמטה הצרה עד לשדרות בּוֹמְבֵּיירוּש שמובילות למוֹנְסַנְטוּ, אחרי תחנת המשטרה בכיכר שבה עצי הפְּלאטָנו כוסו תמיד חול בצבע חאקי בגלל אתרי הבנייה.
ירדתי לאורך השיחים של אתר הקמפינג, עברתי ליד שכונת פחונים חדשה שבתיה עמדו על שפת הכביש, ונשים דומות לשוערת שלי רוקנו לידם קערות על האספלט, חלפתי על פני מגרש כדורגל וגשר, ואחר-כך נסעתי בדרך הרגילה לקליניקה, לא הקליניקה שלי היום בלוֹאוּרֶש, עם הכבשים שֶרוֹעות בהפוגות בין החניכיים של הפציינטים, אלא הקליניקה הישנה, המלכותית, בבְּראמְקַמפּ, בבניין שהכניסה אליו נראית כמו כניסה למקדש יווני, בין פאב לחנות בגדים.
הפציינטים תלשו בחדר ההמתנה עלי מרגנית מן הירחונים.
כיסא הטיפולים עמד במרכז המרפאה כגרדום, והכלים והתותבות אותתו לי משם, דוקרניים וכלביים.
הסייעת, שירשתי יחד עם השירותים המקולקלים מן השוכר הקודם, מיינה את הכרטיסים לפי הסדר, מסריחה מיעילות ומחומר חיטוי.
"בוקר טוב," אמרתי והכנסתי את המקטורן לארון, תליתי אותו על קולב מחוט תיל ושלפתי את חלוק העינויים.
האחות הכינה קרסים וגלילי צמר-גפן והדליקה את הווידאו, שהוקרן בו סרט מצויר עם זאב שרודף אחרי ציפור בנוף של דיונות.
בחוץ הרסו רימוני-החום של ספטמבר את העיר, חזית אחר חזית.
המתדלק בתחנת הדלק, שהתכווץ לגל אפר של עצמות, טרח על מנוע מפורק.
הפצצות של מרגמת-השמש עקרו מהפארק צמחים ופיסות דשא.
במסעדה ליד האגם מתו השולחנות ושכבו אפרקדן על אריחי האבן, דם-צִבְעָם נוטף מהם.
"לקרוא לראשון?" שאלה הסייעת והמשיכה להזיז
רטיות וצנצנות ושפופרות קטנות כשלבשתי כפפות גומי ובדקתי את המקדחים כמו טייס שמנסה את מדחפי המטוס.
על הקיר היתה תלויה קריקטורה של רופאה קשישה שופעת חזה, בידה מפתח שוודי אוחז בשן טוחנת ועל פניה הבעת ניצחון.
הזאב, שנשען כעת על קביים והיה מכוסה כולו צלבי פלסטרים, מתח בריכוז רשת ענקית בין שני מצוקים כדי ללכוד את הציפור השועטת במדבר.
הקיץ פוצץ את הבניינים כמו פצעי בגרות.
"תתחילי," אמרתי והבלטתי את הקורקבן כמו לוחם פרים.
צמד הטלפונים צלצל במקהלה בפינה שעמדו בה הכרטיסיות והארון עם המקטורן, ובו ברגע נכנסה אשה, צמידיה מקרקשים, ואחריה הסייעת עם הרטיות.
הרשת התרוממה והתוותה קשת באוויר, תפסה את הזאב והשליכה אותו על קקטוס.
הסייעת הרגיעה את הטלפונים שקיפצו כמו טלאים רעבים.
"בשבעה-עשר בשעה אחת-עשרה," אמרה, "זה הזמן היחיד שיש לי." כיביתי את הווידאו (נקודת האור גוועה
אט-אט ומתה במרכז המסך), בדיוק ברגע שהציפור התקרבה בדהרה, עצרה לפתע, הגתה ביפ-ביפ ונעלמה.
הכנסתי קלטת אחרת, המסך התמלא בגרגרים מרצדים, רצועה אדומה ואחריה רצועה לבנה, וסובבתי את כפתור הקול כדי לשמוע את תרועת החצוצרות המלווה את הכותרות.
הסייעת הניחה את שפופרת הטלפון הראשון וענתה לשני.
מה שלומך, אדוני האדמירל, תודה רבה, מה אפשר לעשות בשבילך?
והנה לֶסְלי קארוֹן מחכה לי הטיפולים.
מובן שאם נפל לך הכתר, הסבירה הסייעת, ספק, אני רושמת ביומן כדי שלא ישכח .
בכיכר המשיכה לחולצת פסים רחבה והמרפאה לתפאורת קרטון של רחוב פריזאי, עם פנסים, עצים וגשרים מצוירים בפחם, ומגדל אייפל והמולן רוז', ומסביבם פזורים פה ושם הוותיקן וכל מונומנט אירופי אפשרי.
התקרבתי אליה, התרחקתי בפירואט ושוב התקרבתי, הייתי גִ'ין קֶלי שמחולל לקצב התזמורת - רוקד על השטיח במרפאה, מדלג מעל קופסאות פֶּדים, חומק מבת-צחוקן של תותבות, מקפץ על מדרגות דיקט אל עבר נהר סֵין צלופני, מואר בזרקורים צבעוניים, עם סירות מקרשים גסים, קיוסקים מתנדנדים ושלטים של בתי-קפה, וברקע ליד החלון עמדה להקת מלצרים-רקדנים נושאי מגשים ולובשי סינרים, וזונות טלטלו את תיקי הלכּה שבידיהן, והכול יחד התווה כוריאוגרפיה מסובכת מוֶרְסַאי ועד מוזיאון הפְּראדוֹ.
"הגברת הזו היא פציינטית של דוקטור אָקאסְיוּ," אמרה הסייעת וירדה בתורה אל הסֵין בתנועות החלטיות של אמריקנית עשירה שברבע השעה האחרונה מתעקשת לתת לי במתנה סטודיו לציור שנראה יותר כמו קיטון של זונה יקרה.
"דוקטור אָקאסְיוּ אמר לבוא אליך אם תהיה לי בעיה," אמרה האשה שפניה הוארו תחת עינה הקבועה, הבלתי- מעפעפת, של המנורה.
"אתה מחליף אותו כשהוא בחופש, נכון?"
דלקות מוגלתיות שוחחו עם התוכיים שבכלוב בחדר ההמתנה, מעל לירחוני נשים שהמרכזנית נהגה להקריב להם בכל חודש בתקווה שלהט האהבה בין נהג-המרוצים האיטלקי לבין בתו של איל הספנות היווני ישכיח מהם את כאבם.
קולגה קדח בלי הפוגה במרפאה מימין מעבר לקיר, מרסק עצב חשוף.
הסייעת סבבה בין יציקות הגבס וקשרה סינר בד על צווארה של האשה.
החום פורר את הבניין ממול ברעש דומם.
בווידאו, גִ'ין קֶלי המדוכדך - ידיים בכיסים - פנה לעליית-האמנים שלו, לֶסְלי קארוֹן, ראשה על מגש של מקדחים, משכה כלפי מטה את שמלתה כדי לכסות את ברכיה או את מה שנחשף מירכיה:
"מחר בבוקר אני נוסעת לאַלְגָרְוֶה (אזור קיט בדרום פורטוגל.) עם הקטנים, תוכל לומר לי איפה
אני מוצאת רופא שיניים באַרְמָסָאו דֶה פֶּרָה?"
וגִ'ין קלי צייר מריחות איומות, ומבעד לחלון הפתוח כבה ונדלק השלט של פיגאל, מופיע ונעלם, פועם כמו לב של צפרדע במעבדה, ואחד מחבריו, שתוי ומכוער, לגופו חליפה מקומטת ובידו כוס של ויסקי, הילל את יצירתו.
הסייעת חיטאה ווים במכשיר ההרתחה.
לסלי קארון שילבה את רגליה, הביטה בי, ובעצמותי פרחו עלי כותרת קטנים של דרדר וציפורֵי ענפַי המריאו מן החוף הארוך של בטני.
אתמול בארוחת הערב ירקתי משהו קשה על הצלחת, אמרה, זאת בטח היתה חתיכת עופרת מסתימה.
מה פתאום, אל תגידי דבר כזה, אף פעם לא מצאת אבן באורז?
המוסיקה בסרט התמלאה ערגה:
ג'ין ככיסוי מיטה, ניתר, זינק והטיל את ראשו לאחור כדי לפצוח בשיר:
"תפתחי את הפה," הוא ביקש.
הוא טייל בין החניכיים שלה, המוגדלים במראת המתכת הקטנה, בדק את הסתימות, נתקל בחסרונה של שן בינה, גירד את האמייל וחש בקרסולה של האשה נצמד לשלו מבעד למכנסיים, ועוד כמה ציפורים התעופפו מבטני, ומעצמותי הנצו פרחים, ועוד זרמי גאות עמוקים וחשאיים סערו בקרבי על דמדומי חול מלוא העין:
אם אאריך את הבדיקה, הוא חושב, אם אנקה את האבנית במקדח, יהיה לי תירוץ לסקור אותה ביסודיות ולהגיע לחזה .
אבל בינתיים הזדקפתי, כיביתי את מצוין, גבִרתי, את יכולה לנסוע לאַלְגָרְוֶה ולהיות רגועה.
מצלצל שוב, ועד שהסייעת אמרה, הלו?
ושמעתי עיפרון שמבקשת לדבר עם הדוקטור, הירך התרחקה מיד.
איפה אני משלמת?
"הפקידה תוציא לך קבלה בחוץ," הסבירה הסייעת, בגבה אליה, ואילו ג'ין קלי חולל לבדו על מזחיו של נהר הסֵין, והקיש אכזבה ברגליו המרקדות.
"נוּנוּ?" שאל קול החוחית הדק של מפאלדה, "נוּנוּ?
מה אתה עושה בעוד שעה-שעתיים?
אני חייבת לדבר אתך, אני מודאגת מאוד, אתה לא מתאר לעצמך כמה."
מזווית העין ראיתי את לסלי קארון מודה לסייעת ויוצאת, ואת פסלו של המרקיז, דֶה פּוֹמבָּל נמס על כנו בחיוך רקוב, (שלושת אלפים שש מאות אֶשְקוּדוּש, אוליביה , נהמה הסייעת באינטרקום, לזאת עם הצמידים גופו המשונה של חרק.
אחת מזרועותיו של המרקיז נטפה לאִטה על המדרכה.
"בפעם האחרונה גירשת אותי מהדירה שלך בצעקות," אמרתי ונזכרתי בדירה הקטנטנה בלוּמִיאָר, בשיחי ההיביסקוס שעל הטפיטים בחדר השינה, בחדר הכניסה עם החצים והמגן שמוטבע בו ברדלס, ונזכרתי בי עצמי, שנדחפתי בכוח צווחותייך מחדר לחדר ואל הרחוב.
אני לא רוצה להיות עם גבר נשוי!
אם אתה לא מסוגל להיפרד מאנה, לך לעזאזל!
"יש לי גוש בחזה, נוּנוּ, יש לי תור אצל הרופא," ואני תרגמתי:
נגמר לה הסם, ונזכרתי במטבח שלה שמסריח תמיד מטיגון ומגבינות צרפתיות עם עשבים שאני שונא, ובכביסה שנתקלת שם בצוהר של מכונת הכביסה.
יש לך חצי שעה לאכול צהריים בשקט בין שני פציינטים?
"אולי אמצא חצי שעה," אמרתי ואמדתי בעיני את ערֵמת הכרטיסיות שעל השולחן.
"הבוקר נפלו עלי כל החורים שבעולם.
באחת אצלך?"
"עדיף בבית-הקפה הרגיל," אמרה החוחית בצפצופיה הזעירים.
"כנראה שכחת את שיחתנו האחרונה.
עד שתיפטר מאנה, אם תיפטר ממנה אי פעם, נישאר רק ידידים."
אבל אפילו ידידים לא נשארנו:
איזה טמטום היה כל העסק הזה - הוויכוחים, השתיקות, השנאות הקטנות שכרסמנו בזעם כמו עצמות של גומי, אינספור הבדלים וראשינו זה לצד זה על מסעד המיטה, ראשים רציניים, עיקשים, מלאי חֵמה, סרבנים, והקמט באמצע המצח שנמתח עד שחצה את הזווית בין הרגליים.
כנראה הזדקנת בשנים האלה יותר משהיית אמורה להזדקן על פי מניין השנים, כנראה עורך נהיה לא-נעים ויבש וחולי, נשארת רווקה, ואת כנראה עוד נוהגת במכונית הזערורית שלך המלאה ריח בלתי-נסבל של טבק, בזה לתמרורים, מסתתרת מאחורי משקפי שמש ובלונים של מסטיק, ומן הסתם מתפרנסת, כמו תמיד, מכל מיני מהלכים סבוכים, קצת מתעסקת בתיירות, קצת מקדמת דיסקוטקים, קצת מתרגמת רומנים צרפתיים, שותה כוסות קפה בטירוף, מוצצת סוכריות מגעילות על מקל כדי להיגמל סופית מניקוטין, יושבת יחפה על הרצפה ומטלפנת לעדת חברות כדי לתאם קניות בבָּדאחוֹס, יציאות לסרטים, ארוחות בבַּיירו אַלְטו, משחקי קלפים, טיולי ג'יפים בגֶ'רֶש או באלגרוֶה, תצוגות אופנה, נשפי מסכות, בוטיקים, ואת חייבת לרזות בכל הכוח, להיות אומללה בכל הכוח, להתכער בכל הכוח, להיות מוזנחת ומלוכלכת, עד שליל- השכחה שלי יסגור עלייך אחת ולתמיד באנחה של מים עכורים.
"יש לי עוד המון עבודה," אמרתי, "נראה אם אוכל."
במגדנייה שמול המרפאה שתתה לסלי קארון איזה משהו בטעם תפוח או אננס שפעם הייתי יונק בקש, ולרגע חשבתי לרדת אחריה במדרגות בדילוגים.
אבל מיד נכנסה אשה מבוגרת כדי שאהדק לה את התותבת, ואחריה נכנס גבר לבוש היטב שהתחיל להזיע מיד עם זמזום המקדח, עד שבסוף הסרט נשארה לי בקיבה חמיצות מיואשת וגם ודאות שהאושר חומק מאתנו לנצח בגלל איזו עששת שמתייצבת ברגע האחרון בינינו לבין זוג נעלי-בלט נמלטות.
"סיימת את השיחה, דוקטור?" שאל פתאום קולה
הזועף של הבחורה מהמרכזייה, שהתפרצה לשיחה כמו גרגר חול לעין.
"כל הקווים שלי תפוסים, ודוקטור סַלְדָנִייָה ביקש ממני להשיג קו לסַנְטָרֶם."
"אני כבר מסיים," אמרתי.
ובניגוד לצפוי, לא שמעתי צליל של ניתוק.
"זה יהיה טוב אם תוכל לבוא," אמרה מפאלדה.
"ובדרך תיישר לי קצת את המטומטמת הזו."
"אני מטומטמת?
תראו חוצפה," ענתה המרכזנית במהירות.
"אני עובדת, עושה מה שאומרים לי, לא יושבת רגל על רגל כל היום."
"רגע, רגע," ביקשתי במבוכה, "מה זה צריך להיות, המריבה הזאת פתאום?"
"אני בסך הכול עושה את העבודה שלי, דוקטור," שיקרה המרכזנית, זועמת.
"מה אכפת לי מהשיחות הפרטיות של אנשים?"
"אתה מרשה שהאפָסית הזו תדבר אליך ככה, נוּנוּ?"
נרעשה מפאלדה.
"אתה מסכים שהיא תפנה אליך בטון כזה?"
"תראו מי שמדברת.
דווקא את זאת שנובחת, גברת," רתחה השנייה.
"אמא שלך אפסית, חתיכת פרה."
"שמעת את זה, נוּנוּ?" התלוננה מפאלדה.
"שמעת את הקללות של הזונה הזאת?"
"ואת, אל תקלקלי גברים נשואים," צעקה המרכזנית שאיבדה את עשתונותיה.
"אני שמה כסף שאם בא לו על נקבה, את לא תהיי הבחירה הראשונה."
הנחתי את השפופרת עם שני הקולות המתגוששים שנשכו זה את זה בישימון חשמלי של ברגים וחוטים.
טיפלתי בחותכת של נער מתבגר, שבכל פעם שהתקרבתי אליו לָפַת באצבעות לבנות את הערבסקות של הכיסא.
בפניו הבוערות מפצעונים, רק עיניו הביעו אימה חייתית, פחד משתולל של סייח.
הסייעת פינתה והביאה כלים, הכינה תערובת אמלגם, ריחפה בחדר שדמה לאקווריום שטוף שמש.
בועות ירקרקות עלו וירדו לאורך מסגרות האלומיניום של החלונות.
טיפלתי בעוד שתי טוחנות, כתבתי באדום על הכרטיסיות, ציירתי צלבים במקומות שביצעתי סתימות, ניקיתי את התעלות של אשה בשנות השלושים שלה שארבעת ילדיה לא הפסיקו לגעת בכל דבר, לפתוח ארונות, לזהם את הרטיות, להידקר ממלקחיים ולצבוט זה את זה בתפסים תחת מבטה המחויך או הגאה או המפוזר של האם, פיה פעור ומשפתה משתלשלת צינורית לשאיבת ריר, כשילדיה עושים כמיטב יכולתם להרוס לי את המרפאה ובועטים במכשיר הרנטגן;
טוב שלאנה ולי לא היו עוד ילדים, טוב שהזרע שלי הפך לנוזל עלוב ומימי.
חלבון עקר ודליל במבחנה, ואחרי שמונה או תשעה קורבנות עמד להופיע פציינט חדש.
מישהו מבְּרַאגָה:
אלוהים, האם ייתכן שכבר יצאו לי מוניטין כאלה ברחבי הארץ כולה, עד שאפילו מהצפון באים כדי שאניח עליהם את ידי הפלא שלי?
מה אתה אומר על זה.
נוּנוּ?
צווחה מפאלדה.
מה אתה אומר על לחיוך החביב, הרך כמעט, ששלחתי לה.
בחדר ההמתנה השתעלה דמות לא-ברורה והפילה מאפרות וירחונים:
זה בטח הפציינט מבְּראגָה , חשבתי, ודמיינתי מפלצת קרחונית מכוסה זיפים שהפשירה בחום של ספטמבר.
משכתי את החבל של מכל ההדחה ושמעתי נקישה ריקה של מתכת במתכת, שטפתי ידיים בבדל סבון שקוף שגווע בין ידי, סובבתי את הידית, שוב חייכתי למרכזנית ונעניתי בנעירה אפלה.
כנראה האיש מבּראגה כבר נכנס, כי חדר ההמתנה היה הרוס ונטוש.
עשרה לשתים-עשרה:
סידרתי את החלוק, דחפתי את הדלת ולבשתי את הבעת הביטחון וההחלטיות המצופה מרופא.
הסייעת סידרה כלים כירורגיים קטנים במגירה מחולקת לתאים כמו קופסת תפירה.
על המסך, אדוארד גִ'י רובינסון עישן סיגר והביט בי מארובות העיניים הכי עגמומיות בעולם, עם כרס מכובדת, אפודה ויד מושטת, מתנגש בי כמו לווייתן בלווייתן:
מזל שהשגתי תור, דוקטור, למצוא רופא שיניים בארץ הזו זה כאב ראש לא קטן .
במקום פסלו של המרקיז דֶה פּוֹמְבָּל נשאר כעת מכתש מעלה עשן מוקף בבניינים הרוסים, ומעל, השמים הצהובים נראו כמו תקליט ענק מסתובב:
באחת בצהריים, בחום הגובר, היה בוודאי קשה ללכת על האספלט ברחובות, בין הרמזורים המותכים.
"ודווקא אני," אמר הלווייתן והצביע על לחיו, "סוחב פה בעיה קשה, זין רציני."
לשמע הביטוי הגס נרעדו כתפיה של הסייעת, השתוחחו ורפו, כמו פני המים בבאר שאבן נופלת לתוכה, ונדמה היה לי, אפי עדיין תחוב בווידאו בסצנת יריות, שלא רק עיניו של אדוארד ג'י רובינסון הן הכי עגמומיות בעולם, אלא גם שפתי הגומי שנבלו מפניו, וקמטי הגווייה שעל לחייו, ועפעפי הלטאה המשונים שלו, וגם שבריריותו הרצינית, הנוגעת ללב.
מוצא חן בעיניך?
שאל בשביל הפרחחים שלי, אבל בהברחה מספרד , ונשמתי את לאוזני הן מוצקות או קרושות.
הוריתי לו באצבע על הכיסא, התמקמתי על השרפרף, עדיין שותק, לקחתי את המראה הדנטלית ומצאתי את ארוחת הבוקר שלו במרווח שבין החניכיים - שאריות לחם, עוגה, נקניק וגבינה.
שאלתי אותו, איפה כואב?
והאיש הצביע על תותבת מפלסטיק שנראתה כמו משהו שקונים ביריד של צוענים, בין חמורים צולעים, כלי חרסינה וחרס, צעקות, מוסיקה וקרוסלות, בצק מטוגן וצווחות של חזרזירים, ועיוורים שכפות ידיהם העצומות מגיחות מולך, אופקיות, וכך שטפתי במים את הפרוטזה הגדולה מדי שכמעט פיצחה לו את הגולגולת ונפערה ליד לשונו כמו שיני כלב משונות.
איך זה שהוא לא צוהל?
חשבתי והתבוננתי לא מזנק בקפיצה ודוהר חופשי בשדרה?
אדוארד ג'י הכפתורים, והחבורה שאתו דרכה את מקלעיה בנקישה, בעוד עובדי הבנק, מצחיותיהם לראשיהם, רועדים מאחורי רשת המגן שבקדמת הדלפק.
הסייעת סידרה את הכלים לטיפולים של אחר-הצהריים, דגה אותם בפינצטה ממכשיר העיקור, ואני מניח שזו הפעילות הקרובה ביותר למריטת שיער שהיא הכירה.
תוציא את הדבר הזה, אמרתי לאיש מבראגה וחיפשתי מרית על מדף הזכוכית, נראה מה יש לך מתחת .
לא רק המרקיז דה פּוֹמבּל הפך למעגל של אפר, אלא גם שאר כיכרות העיר, השדרות, הסמטאות והרחובות.
בכיכר אֶסְטֶפאנִייָה למשל, המזרקה דעכה בין הבניינים המעוקמים.
בינתיים על המסך, הכנופיה של אדוארד ג'י רובינסון כיוונה רובים לדלפקים וגרפה כסף לתוך שקי בד.
האיש משך את התותבת בשתי ידיים כמי שמנסה לחלץ פקק מצוואר בקבוק קשה עורף, אבל הפלסטיק לא נכנע.
הוא משך שנית, האדים, ובשלישית, הִסְגיל, ושום דבר.
זה לא יוצא, ייבב האיש באימה, אולי זה נתקע והשתרש בבשר, אולי זה נדבק לי לעצם, מה יהיה?
תירגע , אמרתי, גם אם התותבת נתקעה, נחלץ אותה מיד.
ורודה פרחה מסביבו והשיניים התותבות שהשתחררו נשרו ימינה ושמאלה כמו חרוזים, ולבסוף התפרק גם התיל שחיבר אותן וצנח.
והטיפוס בטח ילך לקנות לו עוד חתיכת זבל כזו ביריד אחר , חשבתי, יש נבלות שמוכרים והמחירים , בין העזים והתהלוכות הדתיות ודוכני הירי קדמיות בסרט נע, תחת אוהל צבעוני.
שתים-עשרה וארבעים, הצצתי בשעון, אבוד לי, חשבתי, אני כבר לא מבראגה התבונן בייאוש באוצרו המרוסק ובעיניו צער של יתמות.
אדוארד ג'י רובינסון ירה ירייה בודדת באוויר ורץ אל היציאה מהבנק, למכונית שמאחורי ההגה שלה ישב גנגסטר מעוך-אף.
ניקיתי את החלל שהותיר הפלסטיק, טיפלתי בשריטות שלו במֶרְקוּרוֹכְרוֹם, בין משבי ריח דוחים של מאכלי כפר וחורים שהבָּקֶלִיט והמתכת הרחיבו בין שיניו.
בלי התותבת, התכווצו פניו של האיש כמעט במחצית, לחייו ששקעו התבלו מקמטים, העיניים הזקינו, ואני חשבתי, אוי, כמה שהוא אהב את התותבת המסריחה הזו, איך שהוא היה קשור לחתיכת חרא הזו.
עכשיו עוד כואב לך?
שאלתי, אתה לא מרגיש שהפה קצת נרגע?
תרו בלי הרף אחר מקור סבלו ואושרו שבפח, ולבסוף הוא קם ורדף אחרי הסייעת שלקחה את ההריסות אל מחוץ לחדר, לאשפה, וכך נעלמו שניהם מעיני, הרחק ולנצח, כי באותו אחר-צהריים כבר לא חזרתי למרפאה, ובערב מצאתי את עצמי באָלֶנטֶז'ו עם אשתי וגיסי בן האחת- עשרה, ואחרי חמישה ימים חצינו את הגבול לספרד על אחת הסירות של הדייג הטבוע, כי הצבא והקומוניסטים כולם רצו להרוג אותנו מיד עם תום הפֵסְטָה - בסמטאות העיירה, על מדרגות כנסיית סנטה מריה, בין הקבצנים וחתולי האשפתות, בגבנו למפעל הצלולוזה, במקום שעוד הרבה לפני המהפכה הבטיחו לבנות סכר שלא נבנה מעולם והניחו לעצי הזית ולשיחי השמשון לצמוח באין מפריע עד גדת הגוּאָדִיָאנָה, בתוך הצבע הזה של ספטמבר, הצהוב כמו תצלום ישן או חומצה מקולקלת.
הסייעת התנדפה עם התותבת והברנש מבּראגה דהר אחריה וקרא לה, הלו גברת, הלו, רגע, מה את רצה, את לוקחת שמה משהו שלי, ואני פשטתי את החלוק והוצאתי ושש, זה יהיה נס אם מפאלדה, עם השיגעון שלה לדייקנות, עוד מחכה לי.
העברתי את הידיים מתחת לברז בשירותים כמו שכומר מעביר ידיים על לחם הקודש במיסה, ראיתי את החלוק נופל מן הקולב ולא חזרתי להרים אותו, אמרתי להתראות למרכזנית שהתבצרה מאחורי הדלפק כמו ינשוף קטן ומצונן שנאחז בזלזל, כועסת על מפאלדה, כועסת עלי, כועסת על כל העולם, מוכנה לטלפן מיד לאנה ולהסוות את קולה כדי לספר לה, תארי לך שבעלך מתנפח כמו טווס בכל ליסבון, יקירתי, רק תדמייני חלק מהבושות שהמנוול הזה עושה לך, עם המאהבת הזאת שהוא מסתובב אתה בכל העיר, ועוד חברה טובה שלך .
ירדתי במדרגות בריצה, מסדר את העניבה.
רופא, ככה הסבירה לי אמי, לא יכול להתלבש כמו צועני, אתה כבר לא סתם סטודנט , ובסוף, בחוץ, עמד הם לא ניזוקו וכך גם כיכר אֶסטֶפאנייה, עם מזרקת המים ששוב זרמו על הארד שחזר להיות ארד, ואז שאלתי את עצמי כרגיל, איפה השארתי את המכונית?
כי אף פעם, השארתי אותה, אם בפינה הזו או בפינה ההיא או באחרת, ואפילו כשאני נתקל בה אני לא מזהה אותה, קופסת פח עם ארבעה גלגלים, זהה לכל קופסאות הפח עם ארבעה גלגלים האחרות שבעולם, אולי כדאי שארשום את שמי המלא ומצבי המשפחתי ומספר תעודת הזהות שלי באותיות גדולות על מכסה המנוע.
והטיפוס הזה מבּראגה, במאמץ עילאי להחזיר לעצמו את הלסתות, המשיך לרדוף אחרי הסייעת במדרגות האחוריות של הבניין.
התחלתי לעבור על פני המכוניות, מבולבל, ופתאום ראיתי זקנה טובעת בחבילות יורדת ממונית מעבר לרחוב, טקסי, נבחתי.
טקסי!
וחציתי את הכביש.
מתחכך בפגוש של טנדר שבלם פתאום והתחיל לקלל אותי במרץ פרולטרי, והגעתי לדלת חצי צעד לפני אדון כסוף שיער שהתנשף, הוא שלי, הוא שלי , צנחתי על מושב הוויניל, הורדתי את כפתור הדלת כדי להציב חיץ זכוכית ביני לבין האדון, והוריתי לנהג לנסוע לרחוב קָרִישָה כמו אציל המורה למרכבה לנסוע למחוז חפצו, מביט בנהג בעיניים ובפה הכי עגמומיים בעולם, מוכן לשלוף מהמעיל המפוספס שלי אקדח ענקי ולירות בו כדורי דמה מכלי-נשקי הקולנועי.
"כבר כמעט הלכתי, נוּנוּ," אמרה מפאלדה שישבה מול בקבוק של מים מינרליים וכוס קפה.
"לא הייתי מחכה לך אפילו עוד שנייה."
בית-הקפה עמד בכיכר קטנה עם חנות מכולת או מינימרקט משמאל, ומספרה עלובה שפונה אל הרחוב ועל שמשותיה וילונות מצניעים קטנים.
אדי הבישול בלעו את הלקוחות, פועלים ומכונאים, כך שמתוך עננת ארוחת הצהריים הציצו מדי פעם איזה קטע זרוע או פלח עורף.
פיסח אחד עבר מבקבוק לבקבוק, נתלה בדלפק הפורמייקה.
חסידות בסרבלים נחו על כיסאות גבוהים, ניקרו בקליפות או פרשו כנפיים ויצאו מן הדלת, כבדות מאלכוהול, מטפסות בקושי במדרגות האוויר התכולות.
מתוך פתח באריחים המצוירים מסר מרפק של אשה צלחות עם מנות ומרקים:
נתקעתי בפקק בדרך, ומפאלדה, בוחשת בכפית בספל הריק:
אני חייבת כמה כדורים, נוּנוּ, הפסיכיאטר של אחותי לא יכול לקבל אותי השבוע .
מישהו בסינר דאה לעברנו, עצם אטום בתוך אור אטום, הטיל על השולחן תפריט בכתב יד כמו של ילד על לוח ונעלם כמו דג בין האצות של מרקי העוף.
"הרוקח אצלך למטה לא מוכן למכור לך," שאלתי תוך כדי פענוח השרבוטים, "ושתתני לו מרשם ביום שני?"
לידנו, זקנה בשיער צבוע צהוב מצצה אדרות ובחיקה גור מקורזל שתחב כל הזמן את חוטמו לאורז שלה.
"הם כאלה נודניקים," התלוננה מפאלדה, "דורשים מרשמים מיוחדים, מבררים במשטרה, מסתכלים עליך בעין עקומה.
שלחתי את הרוקח הזה לכל הרוחות."
ברור שהגוש בשד נעלם, ואתו הדאגות, והבדיקה אצל הרופא.
הזמנתי סטייק שיאפשר לי, אולי, אם אפטר ממנו מהר, לעלות לדירה שלה ולשכב אתה תמורת הכדורים שיש לי בכיס.
המלצר צעק את הארוחה שלי למטבח ושוב נעלם כמו פֵיה בסינר, לא-מגולחת ושחורת ציפורניים.
אז מה, אמרה מפאלדה, אתה תיתן לי את התרופה אצלי בבית.
אני לא מאמינה.
אבל בעצם אתך כבר שום דבר לא מפתיע אותי .
הזקנה הבלונדינית הניפה גדולות ולחות.
על מפה מנייר הניחו לפני סכין, מזלג, כוס ומפית.
בירה, אמרתי, והערפל התפזר קצת:
מול הגברת עם השיער הצבוע ראיתי אדון קירח בעניבת פרפר, שדיבר על כדורגל עם אוהד אחר שהקשיב לו ברוב כבוד, רוכן מעל הדלפק.
כבר הודעתי לך שכל עוד אתה לא נפרד מאנה, הזכירה מפאלדה, אנחנו רק ידידים, נקודה .
ואני חושב על הגוף הרזרזון שלך נע מתחת לסדינים, על הפה הנמרץ, על השדיים הריקים שלך.
הפיסח מאחורי הבר התנודד אל הטלפון.
יצור אכול בדידות אחר נשען אל הקיר, נאבק בנקניקייה שבחביתה שלו.
וחוץ מזה, אמרה מפאלדה, אם מה שיש לך בראש זה הבית שלי, יותר טוב שתשכח ממנו:
העוזרת של אמא שלי כנראה נמצאת שם, באמצע הניקיונות, ורק תחשוב איזה בלגן יהיה אם ננחת עליה פתאום .
הסטייק והבירה משמן.
הוצאתי את הכדורים מן הכיס והנחתי אותם על השולחן, שישה גלילים קטנים בנייר כסף, עם שם התרופה מודפס בכחול על האריזה.
אצבעותיה של מפאלדה התקדמו מיד במין צמא מוזר, אישוניה התרחבו, פניה השתנו ומשהו חמדני ודוחה הופיע עליהן.
לאט- לאט , המלצתי לה, חותך את הבשר, תירגעי, הם עדיין שלי בינתיים .
היד עצרה והתחילה לרעוד, סיגריה בין על הנייר.
הבלונדינית הניחה את הכלב על הארץ להשתין על נעלה של הגברת.
אנחנו יכולים לנסות לעלות, נוּנוּ , הציעה מפאלדה בנימת קול שונה לגמרי, אבל אם היא שם ואם היא תתלונן לאמא שלי, יחתכו לי מיד את הקִצבה.
ילד רע!
נהמה הזקנה על גור הכלבים, ככה מתנהג כלב מחונך?
תוך ידי לעיסה החזרתי את אצלי , אמרתי ואיזנתי את הצ'יפס על המזלג, אני משתמש בהם הרבה במרפאה, נגד כאבים.
לא, לא, בוא נלך, חשוב .
הכלבלב רחרח את האריחים בחוצפה, והזקנה, במפית.
מה כבר עשה היצור המחליא הזה, ז'וֹזֶלייָה?
שאל הקירח מצדו השני של השולחן.
יכולת לפחות לתת לי לקחת אחד עם הקפה , התחננה מפאלדה, אני מזיעה, עם לקוח, וצעקתי לו ביללה של צופר ערפל, קופסת סיגריות ואספרסו!
השעון שלי הראה אחת חמישים תמיד, השעה היתה אחת ארבעים ושמונה או אחת ארבעים ותשע.
שום דבר, שום דבר, אמרה הבלונדינית במהירות, כמה טיפות של פיפי שפגעו במקרה בנעל שלי, זה הכול .
הנחתי את הסכו"ם, קילפתי את נייר הכסף ושלפתי מתוכו לאט, כמו קוסם במופע, גלעין כחול אחד.
מפאלדה, שפתיה מתעוות, הושיטה אליה את היד עם הסיגריה, מפזרת בדרכה עוד אפר, מפילה את הכמוסה ארצה, מרימה אותה מן הנסורת שעל הרצפה, ואז דוחקת אותה בכוח לגרונה בזרם של מים מינרליים.
גיד התרומם בצווארה.
הוא השתין עלייך?
נרעש הקירח, החלאה הזה השתין עלייך?
המלצר הכין לי את החשבון, כותב בזנב עיפרון באותו כתב יד ילדותי ומאומץ שעל התפריט.
מפאלדה התיישרה לאט מקמטיה, תנועותיה נעשו משוחררות, עיניה מחייכות.
אתן לך את שאר הכדורים בחדר השינה שלך , אמרתי, מבחינתי אני משלם וזהו, באמת חתיכת טינופת שמטנף לי את כל הבית, אַרְמִינְדוּ , הלחץ דם שלך, ארמינדו .
הקירח הקיף את השולחן, נתקל ונחת על הרצפה.
חובב הכדורגל נראה שקוע בקינוח, רוטב נוזל לו על סנטרו.
זאת סחטנות דוחה, נונו, מחתה מפאלדה, ואם יחתכו לי את הקִצבה החודשית, תגיד לי אתה, איך אני אסתדר?
הבר והכיסאות הגבוהים היו ריקים כמו מישור של אשפה באור השמש.
סחטנות, כן, הודה במקומי ומשמן את האקדח, אבל תסדרי לי דרך אחרת להיות אתך .
הקירח הרים ברך ובעט בעיטה אדירה אחר-הצהריים של הכיכר הקטנה, כשהאשה מייללת, בשם אלוהים, ארמינדו, בשם אלוהים, איזה מין שיגעון נכנס בך להתעלל בבֶּנְפִיקָה .
אפילו הפיסח התכופף מעל האופק.
ראינו שובל דק של אבק, שמענו מכה ואופנוע שבלם פתאום:
אם אתה היית ישן כל לילה בסדינים מסריחים מאמוניה , טען הקירח כנגד אוהד הכדורגל, כמה פעמים שמתי את הסיר על האש כדי לזרוק אותו פנימה, אומרים שנזיד כלב עם בצל זה מעדן ממש.
ארמינדו!
הזדעזעה הבלונדינית.
הלקוחות דיברו בהערכה על הבעיטה:
הוא אפילו לא פגע בכיסא, אפילו לא בשולחן, בחיים שלי לא ראיתי הרמה כזו נקייה .
מפאלדה ואני יצאנו לרחוב, צעדיה חופזים להם לפנַי, קצרים:
בתים מכוערים, מבנים בבנייה, משאיות ואבק, עצים כחושים גוססים ויונים שעפו, כבר צלויות, לאורך מרום הרעפים.
הבית היה במרחק מאה מטרים, במקום שרחוב קָרישָה מתחיל והעיר מסתיימת בשדות מיובשים ובעבודות עפר:
חביות צבועות באדום-לבן ופועלים מקָאבּוֹ-וֶרְדֶה שברו את האספלט במכושים בשקט הכפרי של הפרוורים.
הבית:
צמחים בכניסה, קומות בלי מעלית, קירות מכוסים בגסויות כתובות בגיר, ושתי נשים, האחת בנעלי-בית וחברתה בבגדי אבלות, שלחששו במישורת המדרגות והשתתקו למראנו.
הנה, כבר הסתבכתי, לחשה מפאלדה, האלמנה היא החברה הכי טובה של העוזרת, הן שורצות אחת אצל השנייה כל הזמן .
עברנו על פניהן בחיוך סתמי, כשאני מכריז בקול רם, אם גברתי מבטיחה לי שאגרת הטלוויזיה שלה שולמה, אין שום בעיה, העניין הוא שהמדינה שולחת אותי לבדוק .
סקרנותן של הדודות באימה חדורת דרך-ארץ.
הגענו למישורת השנייה, מחוץ לשדה הראייה שלהן, ומפאלדה חיפשה את המפתח בתיק ואמרה לי בלחש, תבקש מכל הקדושים שקוֹנְסִיסָאוּ לא תהיה, תתפלל לכל הקדושים שיש לה עוד פעם התקפת ראומטיזם .
והנה הכניסה שזכרתי, רק חומה יותר מטבק לסלון, המסדרון המוביל לשירותים, ושם, בחשכה, החדר עם אוסף הצדפות וכוננית הספרים.
היו שם הריחות הרגילים, שטיחי הקיר היומרניים, הדממה.
תיכנס לשם, אמרה מפאלדה ודחפה אותי לחדר העבודה הקטנטן שלה.
ציורים איומים היו מודבקים בנייר דבק על הקירות, וכריות, עיתונים וירחונים היו מוטלים על השטיח, חלון גַרסִיָה עמד מביט סביבו ונוקש באצבעותיו;
פוֹרטוּנָטוֹ ישב בכיסא הנדנדה ובהה בתקרה;
מריה לואיזה השלימה מלאכת תפירה ליד החלון.
זה חמש דקות לא פצה איש מהם את פיו.
לפני כן שוחחו על מזג האוויר, שהיה יפה, על קטומבי, ששם התגוררו בני הזוג פורטונטו, ועל מרפאה שעוד ידובר בה.
כיוון ששלוש הדמויות שלפנינו אינן עוד בין החיים, יפה השעה לגולל את סיפורן בלא כחל וסרק.
הם שוחחו גם על עוד דבר מה, פרט לשלושה שהוזכרו, דבר כה מכוער וחמור, עד כי עבר להם החשק לדון במזג האוויר, בשכונה ובמרפאה.
כל השיחה באותו עניין היתה מתוחה.
אפילו עכשיו דומה כי אצבעותיה של מריה לואיזה עדיין רועדות, ואילו על פניו של גרסיה נסוכה הבעה חמורה שאינה אופיינית לו.
למען האמת, כזה הוא טיבה של ההתרחשות, שכדי להבהירה יש לחזור אל הנסיבות שהולידו את המצב.
גרסיה הוסמך לרפואה שנה קודם לכן, ב-1861.
ב-1860, בעודו סטודנט בבית הספר לרפואה, פגש את פורטונטו לראשונה בכניסה לבית החולים;
הוא נכנס בדיוק כשהאחר יצא.
אומנם דמותו הותירה בו רושם, ואף על פי כן היה שוכח אותו מן הסתם אלמלא פגש בו בשנית כעבור ימים אחדים.
הוא גר אז ברחוב דום מנואל.
אחת מצורות הבידור המעטות שהרשה לעצמו היתה הביקור בתאטרון סאו זַ'נוּאַריו, שנמצא בקרבת מקום, בין הרחוב שלו לחוף הים;
פעם או פעמיים בחודש נהג לבקר שם, ומעולם לא מצא יותר מארבעים איש.
רק האמיצים ביותר העזו לשים פעמיהם לאותה פינה נידחת של העיר.
ערב אחד, לאחר שתפס את מקומו, הופיע פורטונטו והתיישב על ידו.
המחזה היה דרמה מופרזת מלאה דקירות רצופה חרפות ונקיפות מצפון;
אבל פורטונטו הקשיב בעניין יוצא דופן.
בסצנות הכאובות, אף התעצמה תשומת ליבו, עיניו נדדו בלהיטות מדמות לדמות, עד כדי כך שהסטודנט החל לחשוד שהמחזה מעלה בשכנו זכרונות אישיים.
אחרי הדרמה, הציגו פארסה;
אבל פורטונטו לא חיכה שתתחיל ויצא;
גרסיה יצא בעקבותיו.
פורטונטו הלך בסמטת קוֹטוֹבֵלו ואחר כך פנה לרחוב סָאוּ ז'וֹזֵה, עד כיכר קָריוֹקָה.
הוא הלך לאט, בראש מורכן, ומדי פעם בפעם עצר וחבט במקלו באיזה כלב ישן;
הכלב התחיל ליילל, והוא המשיך בדרכו.
בכיכר קריוקה עלה על כרכרה והמשיך לאורך רחבת קוֹנסְטיטוּסָאוּ.
גרסיה חזר לביתו בלי שנודע לו יותר מזה.
חלפו שבועות מספר.
ערב אחד ישב בביתו, השעה היתה תשע, והנה שמע קולות מחדר המדרגות;
הוא ירד מעליית הגג שבה התגורר אל הקומה הראשונה, שם חי אחד מעובדי הנשקייה.
כמה אנשים העלו את האיש במדרגות שותת דם.
משרתו השחור ניגש לפתוח את הדלת;
האיש גנח, הקולות נשמעו בערבוביה, האור היה קלוש.
משהשכיבו את הפצוע במיטתו אמר גרסיה שצריך לקרוא לרופא.
"הנה בא רופא," ענה מישהו.
גרסיה הסתכל בו:
זה היה האיש שראה בבית החולים ובתאטרון.
הוא שיער שמדובר בקרוב משפחה או חבר של הפצוע;
אבל ביטל את השערתו כששמע אותו שואל את הפצוע אם יש לו משפחה או אדם קרוב כלשהו.
השחור ענה לו שלא, והאיש תפס פיקוד, ביקש מכל הזרים להתפזר, שילם לאנשים שסחבו את הפצוע וחילק הוראות ראשונות.
כשנודע לו שגרסיה הוא שכן וסטודנט לרפואה ביקש ממנו שיישאר ויעזור לרופא.
מיד אחר כך סיפר לו מה קרה.
"זאת היתה כנופייה של לוחמי קפוארה.
אני באתי מרובע מוּרָה, מביקור אצל בן דוד שלי, ופתאום שמעתי רעש גדול מאוד ואחר כך ראיתי התקהלות.
הם פגעו כנראה גם בעובר אורח שנכנס לאחת הסמטאות ההן;
אבל אני ראיתי רק את האדון הזה, שחצה את הרחוב ואז התנפל עליו אחד מכנופיית הקפוארה ודקר אותו בסכין.
האדון לא נפל מיד;
הוא אמר לי איפה הוא גר, וכיוון שזה היה במרחק שני צעדים, החלטתי שמוטב להביא אותו לכאן."
"הכרת אותו מקודם?" שאל גרסיה.
"לא, לא ראיתי אותו מעולם.
מי הוא?"
"איש טוב, עובד הנשקייה.
שמו גוּבֵאָה."
"לא הכרתי אותו."
בתוך זמן קצר הגיעו רופא ושוטר;
הפצוע טופל ונרשמו עדויות.
האלמוני הצהיר ששמו פורטונטו גוֹמֶש דָה סילבֵיירָה, בעל הון, רווק, תושב קטומבי.
מצבו של הפצוע הוכרז קשה.
במהלך הטיפול בסיועו של הסטודנט טרח פורטונטו כמשרת, החזיק את הקערה, את הנר, את התחבושות, וכל זה בלי להפריע, כשהוא מביט בקרירות בפצוע שגנח בקול.
לבסוף דיבר ביחידות עם הרופא, ליווה אותו למדרגות וחזר באוזניו של השוטר על נכונותו לסייע בחקירות המשטרה.
השניים יצאו, הוא והסטודנט נשארו בחדר.
גרסיה היה בהלם.
הוא הביט בו וראה אותו מתיישב לו בנחת, פושט את רגליו, מכניס את ידיו לכיסי מכנסיו ונועץ עיניים בפצוע.
עיניו היו בהירות, צבען כגון העופרת, והן נעו באיטיות ומבען היה נוקשה, יבש וקר.
פניו היו כחושות וחיוורות;
רצועה צרה של זקן נמתחה מרקה לרקה תחת סנטרו, זקן קצר, אדמוני ודליל.
הוא היה כבן ארבעים.
מדי פעם בפעם פנה אל הסטודנט ושאל אותו שאלה כלשהי על אודות הפצוע;
אבל מיד חזר ונעץ בו את מבטו, בעוד הצעיר עונה על שאלתו.
הסטודנט חש בעת ובעונה אחת סלידה וסקרנות;
נבצר ממנו להתכחש לכך שהוא עד לגילוי נדיר של מסירות, ואם אכן היה הדבר חסר פניות כפי שנראה לכאורה, נאלץ להשלים עם היותו של לב האדם באר עמוקה מחקר.
פורטונטו הלך מקץ קרוב לשעה;
בימים הבאים חזר לבקר, אבל ההחלמה היתה מהירה ובטרם נשלמה, נעלם בלי לומר לפצוע שנהנה מעזרתו היכן הוא גר.
הסטודנט הוא שנתן לו את שמו ואת כתובתו.
"אלך להודות לו על הטובה שעשה לי ברגע שאעמוד על הרגליים," אמר הפצוע המחלים.
כעבור שישה ימים שם פעמיו לקטומבי.
פורטונטו קיבל את פניו באי רצון, שמע את דברי התודה בקוצר רוח, השיב לו בשאט נפש ולבסוף התעסק באבנט חלוקו.
גובאה ישב מולו ושתק, יישר את כובעו ומדי פעם בפעם נשא את עיניו ולא ידע מה עוד לומר.
כעבור עשר דקות, ביקש רשות ללכת והלך.
"היזהר מלוחמי הקפוארה!" אמר לו בעל הבית וצחק.
המסכן יצא משם נכלם ומושפל והתקשה לעכל את הבוז;
הוא התאמץ לשכוח, להבין או לסלוח כדי לנצור בלבו את זכר הטובה שגמל עמו, אך כל מאמציו היו לשווא.
הטינה, אורחת חדשה וכובשת, קנתה לה שביתה בליבו וסילקה את הכרת הטובה, וכך טיפס אותו רגש אומלל ועלה אל הראש והשתכן בו כמו רעיון מובן מאליו.
הנה כי כן האדם שהיטיב עמו הוא שזרע בליבו את כפיות הטובה.
כל זה הדהים את גרסיה.
עלם זה ניחן מטבעו ביכולת לפענח בני אדם, לעמוד על תכונותיהם אחת לאחת, אהב לעסוק בניתוח אופיים והיה סבור שהתברך בכשרון שלא היה נעלה ממנו בעיניו לחדור אל הרבדים העמוקים של הנפש ולגעת בסוד שבבסיס האורגניזם.
אכול סקרנות, גמר אומר ללכת לראות את האיש מקטומבי, אלא שנתן דעתו על כך שלא קיבל הזמנה רשמית לבוא אל ביתו.
נדרשה לו לכל הפחות אמתלה כלשהי, אלא שלא מצא דבר.
כעבור זמן מה, כשכבר השלים את חוק לימודיו והתגורר ברחוב מָטָקָבָלוֹס, סמוך לרחוב קונדה, פגש את פורטונטו במקרה בכרכרה ציבורית, ואחר כך נתקל בו עוד מספר פעמים עד שלבסוף נוצרה ביניהם קירבה.
יום אחד הזמין אותו פורטונטו לבקר אצלו בקטומבי, בקרבת מקום.
"אתה יודע שאני נשוי?"
"לא ידעתי."
"התחתנתי לפני ארבעה חודשים, אבל נדמה שעברו רק ארבעה ימים.
בוא לסעוד אתנו ביום ראשון."
"ביום ראשון?"
"אל תמציא תרוצים;
אני לא מוכן לשמוע שום תרוץ.
בוא ביום ראשון."
ביום ראשון גרסיה בא.
פורטונטו סיפק לו סעודה נאה, סיגרים טובים ושיחה נעימה בחברת אשתו, שהתגלתה כאישה מעניינת.
דמותו לא השתנתה;
עיניו היו אותם עיגולי בדיל, נוקשים וקרים;
גם יתר תכונותיו לא היו מצודדות יותר מקודם.
גינוני האדיבות שגילה אומנם לא חיפו על אופיו הנוקשה, אולם בכל זאת היה בהם משום פיצוי מסוים, וזה היה לא מעט.
מריה לואיזה דווקא ניחנה בקסם כפול:
הן אופי טוב הן נימוסים נאים.
היא היתה גבוהה ודקה ועיניה היו רכות וכנועות;
היא היתה בת עשרים וחמש ונראתה בת תשע-עשרה לכל היותר.
בביקורו השני, הבחין גרסיה שבני הזוג מנוגדים באופיים במידה כלשהי ושאין ביניהם כמעט כל זיקה נפשית;
ביחס של האישה לבעלה היה משהו שחרג מרגש של כבוד וגבל בצייתנות, בפחד.
יום אחד היו שלושתם יחד וגרסיה שאל את מריה לואיזה אם ידוע לה באילו נסיבות הכיר את בעלה.
"לא," ענתה הצעירה.
"הרשי לי לספר לך על מעשה יפה."
"זה לא שווה את הסיפור," קטע אותו פורטונטו.
"את זה נשאיר לגברת להחליט," התעקש הרופא.
הוא סיפר לה על המקרה שקרה ברחוב דום מנואל.
הצעירה הקשיבה בפליאה.
מבלי משים הושיטה את ידה ואחזה במפרק ידו של בעלה, צוחקת ואסירת תודה, כאילו זה עתה נגלה לפניה ליבו.
פורטונטו משך בכתפיו, אבל לא נשאר אדיש לדברים.
לבסוף סיפר בעצמו על ביקורו של הפצוע בביתו, על כל פרטי דמותו, מחוותיו, מילותיו המאופקות, שתיקותיו.
בקיצור, סיפור מופלג.
אגב סיפורו זה צחק צחוק גדול, ולא היה זה צחוק דו פרצופי.
הדו-פרצופיות חמקמקה ועקומה;
צחוקו היה עליז וכן.
"איש מוזר!" חשב גרסיה.
מריה לואיזה סבלה מפח נפש בשל לעגנותו של בעלה;
אבל הרופא השיב לה את שביעות רצונה כשחזר והזכיר את מסירותו של פורטונטו ואת סגולותיו הנדירות כמטפל;
הוא אח כל כך טוב, סיכם, שאם יום אחד אקים מרפאה, אזמין אותו לעבוד אתי.
"ברצינות?" שאל פורטונטו.
"ברצינות מה?"
"נקים מרפאה?"
"בכלל לא;
אני מתלוצץ."
"דווקא אפשר לעשות משהו;
ובשביל אדון שמפתח קליניקה, נראה לי שזה יוכל להיות מצוין.
יש לי בית שבדיוק עומד להתפנות, והוא מתאים."
באותו יום דחה גרסיה את ההצעה, וכך גם למחרת;
אבל הרעיון התקבע במוחו של פורטונטו, ולא היה אפשר עוד לדחותו.
למען האמת, זו היתה הזדמנות טובה בשבילו ועסק טוב לשניהם.
מקץ כמה ימים ניאות לבסוף, למורת רוחה של מריה לואיזה.
בהיותה ברייה שברירית ובעלת עצבים רופפים, עצם הרעיון שבעלה יבוא במגע עם מחלות אנושיות גרם לה סבל, אך היא לא העזה להתנגד לו והרכינה ראש.
התוכנית נרקמה ויצאה אל הפועל במהרה.
יש לציין שפורטונטו לא החשיב שום דבר אחר, לא אז ולא אחר כך.
משנפתחה המרפאה, הוא עצמו היה המנהל והאחראי על הצוות, פיקח על הכול ודאג לכול, לקניות ולאוכל, לתרופות ולחשבונות.
אז הבין גרסיה שמסירותו של פורטונטו לפצוע מרחוב דום מנואל לא היתה מקרית אלא נטועה באופיו של האיש.
הרופא נוכח לדעת שהוא מביא תועלת יותר מכל שאר העובדים.
דבר לא הרתיע אותו, שום מחלה לא הקשתה עליו ולא עוררה בו סלידה, ותמיד היה נכון לכול בכל עת, ביום ובלילה.
כולם התפעלו ממנו ודיברו בשבחו.
פורטונטו למד, נכח בניתוחים ורק הוא טיפל בחומרי החיטוי.
"אני מאמין מאוד בחומרי חיטוי," נהג לומר.
העניין המשותף הידק את הידידות ביניהם.
גרסיה היה לאורח קבוע בביתו של פורטונטו, סעד שם כמעט בכל ערב וצפה בדמותה ובחייה של מריה לואיזה, שבדידותה הנפשית ניכרה לעין.
הבדידות, כמדומה, רק העצימה את קיסמה.
גרסיה החל לחוש שדבר מה טורד את מנוחתו כל אימת שנכנסה לחדר, שדיברה, שעבדה בשתיקה ליד החלון או שניגנה בפסנתר נעימות נוגות.
אט-אט חלחלה האהבה אל ליבו.
כשנתן דעתו על כך, ניסה לסלק אותה, לבל תיפגע בידידותו עם פורטונטו;
אך לשווא, בקושי הצליח לבלום את ביטויה.
מריה לואיזה הבחינה בשני הדברים, הן בחיבתו הן בשתיקתו, אבל לא אמרה דבר.
בראשית אוקטובר אירע מקרה שהבהיר לרופא ביתר שאת את מצבה של האישה הצעירה.
פורטונטו החל להתמסר ללימוד אנטומיה ופיזיולוגיה, וניצל את שעות הפנאי שלו לביתורם ולהרעלתם של חתולים וכלבים.
יללותיהם של בעלי החיים הפריעו לחולים;
לכן העתיק את המעבדה אל ביתו ואשתו חלשת העצבים נאלצה לסבול את היללות.
אלא שיום אחד לא יכלה לשאת זאת עוד, פנתה אל הרופא וביקשה ממנו, כטובה אישית, שישכנע את בעלה לחדול מן הניסויים הללו.
"אבל גבירתי, הלוא את בעצמך…" מריה לואיזה קטעה אותו בחיוך:
"מטבע הדברים הוא יחשוב אותי לתינוקת.
אני מבקשת שאדוני ידבר אתו בתור רופא, ויאמר לו שהדבר מזיק לי;
והאמן לי – הוא מזיק…" עד מהרה הצליח גרסיה להביא את רעו לחדול ממחקריו אלה.
אם התמיד בהם במקום אחר, לא ידע על כך איש, אף כי ייתכן הדבר.
מריה לואיזה הודתה לרופא, הן בשמה והן בשם בעלי החיים, שאת סבלם לא יכלה לשאת.
מדי פעם בפעם השתעלה;
גרסיה שאל אותה אם אינה חשה בטוב, והיא השיבה בשלילה.
"הרשי לי למדוד לך דופק."
"אין לי כלום."
היא לא הרשתה לו למדוד את דופקהּ ויצאה מהחדר.
גרסיה היה מודאג;
הוא חשש, אדרבה, שמא לקתה במשהו וצריך לבדוק אותה ולהודיע לבעלה לאלתר.
כעבור יומיים – בדיוק ביום שבו אנו צופים בהם עכשיו – בא לשם גרסיה לסעודת הערב.
בכניסה אמרו לו שפורטונטו נמצא בחדר העבודה ולשם הלך;
ברגע שהגיע לפתח, יצאה מריה לואיזה בסערת נפש.
"מה קרה?" שאל אותה.
"העכבר!
העכבר!" קראה הצעירה בקול חנוק והסתלקה משם.
גרסיה נזכר שאמש שמע את פורטונטו מתלונן על עכבר שנגס במסמך חשוב כלשהו;
אולם לא ציפה כלל למה שנגלה כעת לעיניו.
פורטונטו ישב ליד השולחן שניצב באמצע חדר העבודה ועליו צלוחית של אלכוהול.
הנוזל בער.
בשמאלו החזיק חוט בין אצבע ואגודל ובקצהו תלוי עכבר, קשור בזנבו.
בימינו אחז מספריים.
ברגע היכנסו של גרסיה חתך פורטונטו אחת מרגליו;
אחר כך הוריד את האומלל עד ללהבה, מיהר והוציאו לבל ימות, והתכונן לנהוג כך ברגלו השלישית, שכן את הראשונה כבר חתך קודם לכן.
גרסיה זועזע וקפא על מקומו.
"הרוג אותו מיד!" אמר לו.
"תיכף."
ובחיוך מיוחד במינו, השתקפות של נפש מדושנת עונג, מבע המעיד על הנאה אינטימית שמקורה בתחושות עילאיות, חתך פורטונטו את רגלו השלישית של העכבר וחזר בפעם השלישית וטבל אותו בלהבה.
המסכן התפתל, צורח, שותת דם, חרוך, ועדיין לא נפח את נשמתו.
גרסיה הסב את עיניו, אחר כך הסתכל שוב;
ואז הושיט יד כדי להפסיק את ההתעללות, אך ללא הועיל, שכן אותו אדם שטני הטיל עליו מורא, וכל זאת כשמפניו קורנת אותה שאננות.
רק רגל אחת טרם נחתכה;
פורטונטו גזר אותה באטיות רבה, עוקב במבטו אחר תנועת המספריים;
הרגל נשרה ועוד זמן מה הוסיף ללטוש את עיניו ביצור הגווע.
כשהוריד אותו בפעם הרביעית אל הלהבה נחפז בתנועתו אף יותר כדי לשמר במידת האפשר כל שארית חיים.
גרסיה, שעמד מנגד, הצליח להשתלט על התיעוב שעורר בו המחזה ולהתבונן בפניו של האיש.
לא זעם, לא שנאה;
רק הנאה כבירה, שלווה ועמוקה, כשם שעשוי לחוות אדם אחר למשמע סונטה יפה או למראה פסל מופלא, דבר מה דומה לחוויה אסתטית טהורה.
היה לו הרושם, ולא בכדי, שפורטונטו שכח את קיומו;
ואם כן , שאינו מעמיד פנים אלא כך הוא באמת.
הלהבה דעכה והלכה, ואפשר שנותרה בעכבר עוד צל צילה של רוח חיים;
פורטונטו ניצל זאת כדי לחתוך את חרטומו ולהכניס את בשרו לאש בפעם האחרונה.
לבסוף הטיל את הפגר לצלוחית והדף ממנו והלאה את כל הבליל הזה של בשר חרוך ודם.
כשקם הבחין ברופא ונבהל לרגע.
אחר כך הביע את כעסו על החיה שכרסמה את המסמך שלו;
אולם הפגנת הזעם היתה מזויפת בעליל.
"הוא מעניש בלי כעס," חשב הרופא, "מתוך צורך לחוש הנאה שרק סבלו של אחר יכול להעניק לו:
זה סודו של האיש הזה."
פורטונטו הפליג בחשיבותו של אותו מסמך, בגודל האבדה שסבל, אומנם רק איבוד זמן, אבל זמנו הלוא יקר כל כך בימים אלה.
גרסיה רק הקשיב, בלי לומר דבר, ולא האמין לו.
הוא העלה בזכרונו את מעשיו של פורטונטו, קלים כחמורים, ולכולם מצא הסבר אחד.
זה היה אותו עיוות של נימי הרגש, דילטנטיות יחידה במינה, קליגולה בזעיר אנפין.
כשחזרה מריה לואיזה כעבור שעה קלה לחדר העבודה ניגש אליה בעלה בצחוק, אחז בידיה ואמר לה בנועם:
"רכרוכית שכמוך!"
אחר כך פנה לרופא:
"היא כמעט התעלפה, היית מאמין?"
מריה לואיזה התגוננה בפחד, אמרה שעצביה רופפים ושהיא אישה;
אחר כך התיישבה ליד החלון עם חוטי הצמר והמחטים שלה, אצבעותיה עדיין רועדות, בדיוק כפי שראינו אותה בראשית סיפורנו.
ודאי תזכרו שאחרי ששוחחו על דברים אחרים השתתקו שלושתם, הבעל ישב ובהה בתקרה, הרופא נקש באצבעותיו.
כעבור שעה קלה ישבו לאכול;
אולם הסעודה לא היתה עליזה.
מריה לואיזה התכנסה בעצמה והשתעלה;
הרופא תהה בליבו אם אין נשקפת לה סכנה מן השהייה במחיצתו של אדם שכזה.
זו היתה רק השערה בעלמא;
אלא שאהבתו הפכה את האפשרות לוודאות;
הוא חרד לשלומה וגמר אומר לפקוח עליהם עין.
היא השתעלה עוד ועוד, ולא חלף זמן רב והמחלה חשפה את פניה.
היתה זו השחפת, אותה זקנה מרשעת שאינה יודעת שובע ומוצצת את החיים עד תום ואינה מותירה אלא שק של עצמות.
הבשורה היכתה בפורטונטו כרעם ביום בהיר;
הוא אהב את אשתו, בדרכו שלו, היה רגיל אליה ולא אבה לאבד אותה.
הוא לא חסך במאמצים, ברופאים, בתרופות, בשינויי אקלים, בכל המשאבים בכל משככי הכאבים.
אלא שהכול היה לשווא.
המחלה היתה אנושה.
בימים האחרונים, נוכח סבלותיה הנוראים של הצעירה, דיכא אופיו של הבעל כל רגש אחר.
הוא לא מש מצדה, עקב במבטו הקהה והקר אחר התפוררותם האטית והכואבת של החיים, גמע טיפה אחר טיפה את ייסוריה של הברייה היפה.
כעת היתה כחושה, שקופה, קודחת, גופה מושחת בשיניו של המוות.
אנוכיותו הקיצונית, רעבונו לתחושת עזות, לא הניחו לו להחמיץ אף לא רגע של גסיסתה, ועם זאת לא עלו לו ולו בדמעה אחת, לא בפומבי ולא בד' אמות.
רק כשיצאה נשמתה, הכה בו ההלם.
וכשהתאושש הבין ששוב הוא לבד.
בלילה, כשקרובת משפחה של מריה לואיזה שסעדה אותה בשכבה על ערש דווי הלכה לנוח, נותרו פורטונטו וגרסיה בחדר עם הגווייה, שניהם שקועים במחשבות;
אולם הבעל היה עייף והרופא הפציר בו שילך לנוח קצת.
"לך לנוח, נסה לישון שעה-שעתיים;
אחר כך אני אלך."
פורטונטו יצא, שכב על הספה בחדר הסמוך ומיד נרדם.
מקץ עשרים דקות התעורר, ניסה להירדם שוב, נמנם קצת ולבסוף קם וחזר לחדר.
הוא הלך על קצות אצבעותיו כדי לא להעיר את קרובת המשפחה, שישנה בקרבת מקום.
בהגיעו אל פתח החדר, הוכה בתדהמה.
גרסיה ניגש אל הגווייה, הסיר מעליה את הכיסוי והתבונן רגעים אחדים בתוויה המתים.
ואז, כאילו העלה המוות את הכול למדרגה רוחנית, רכן עליה ונשק למצחה.
בדיוק ברגע הזה הגיע פורטונטו אל הפתח והוכה בתדהמה;
היה ברור שאין זו נשיקה של ידידות, ולא מן הנמנע שזו אחריתה של פרשת ניאוף.
הוא לא קינא, זאת לדעת;
כך ברא אותו הטבע, שלא יהיו בו קנאה או צרות עין.
לעומת זאת, לא חסרה לו יוהרה ולכן גם הנטייה לנטור טינה.
הוא הביט במחזה בתדהמה ונשך את שפתיו.
בינתיים רכן גרסיה על הגווייה כדי לנשק אותה שוב;
אלא שאז לא עמד לו עוד כוחו.
הוא פרץ בבכי, עיניו לא יכלו לעצור את הדמעות, והן ניגרו על פניו, דמעות של אהבה שתוקה, של ייאוש שאין לו תקנה.
פורטונטו הוסיף לעמוד בפתח, מתענג בנחת על סערת הכאב הזאת, שנמשכה שעה ארוכה, ארוכה מאוד, ארוכה ומשובבת לב.
עריכת התרגום:
משה רוןA למה הכתפיים שלי רחבות כל-כך, למה הרגליים שלי ארוכות כל-כך, למה הזרועות שלי מוצקות כל-כך, אם אני לא רוצה לטרוף את כיפה אדומה?
גובהי כמעט מטר ותשעים, ואני בדיוק בן שבע-עשרה.
שבע-עשרה זה לא גיל עגול כמו שש-עשרה או שמונה-עשרה.
זה גיל מחודד, עם בליטות ולהבים (כמו אולר).
זה לא נעים.
זה גיל שלוחץ עליך כמו פרי חמוץ.
ברגע הזה, כמו בובה על חוט שכל החוטים שלה מחוברים לא נכון, אני זרוק בתחתית של בור אפל, אבל בלב היער.
וכאן, עכשיו, ממש ברגע זה, קיבלתי החלטה:
אהיה סופר.
אין לי מושג מאיפה אבא שלי סידר לעצמו בן גדול כל-כך.
יש לי בדיוק הפרצוף שלו, זה בטוח.
אבא קצת יותר נמוך מאימא, והיא לא בדיוק אישה גבוהה.
כשאימא הייתה רווקה, היא הייתה דוגמנית, וגם שיחקה כדור עף, אבל בימינו חוף הים מלא בחורות הרבה יותר גבוהות ממנה.
הכרתי את כל הסבים שלי.
אף אחד מהם לא היה גבוה.
ממוצעים.
יש אנשים שאומרים שבמשפחה של אימא שלי, בעבר, היו גברים ענקיים.
בטח ירשתי את כל הגודל הזה מאיזה סבא-של-סבא שלא הכרתי.
בניגוד לבני הדור שלי, אני לא אוהב להיות גבוה כל-כך.
ויש עניין נוסף:
כולם שואלים אותי למה אני לא משחק כדורסל, איזה ספורט שימושי;
תשמע, בכדורעף יש עתיד.
אני אהיה סופר.
מאז שהייתי קטן אני קורא.
הקריאה מילאה תמיד את רוב הזמן שלי, ובה השקעתי את רוב תשומת הלב שלי.
עד כדי כך, שהייתי יכול להגיד, למשל, "אני קורא משחר ילדותי", אבל אין לי אומץ לכתוב משפט כזה.
קראתי כבר כמעט הכול, כולל את המעשיות בכל הגרסאות ובכל הפרשנויות – בסופו של דבר, הילדות שלי עדיין קרובה מאוד – וקראתי הרבה כל-כך שמדי פעם שואלים את אבא שלי אם לא היה כדאי לארגן לי איזה טיפול תומך.
"אולי זה סוג של טירוף?" שמעתי חבר אחד שלו, אדם מעשי, אובייקטיבי, שקול, שואל אותו יום אחד.
חשבתי כבר אולי להיות מהנדס, או רופא, או מדען גרעין, או אדריכל, או מעצב פנים, ויש לומר את האמת – להיות סופר.
ועכשיו החלטתי סופית, בלי להתחשב בכל ההתלבטויות הקודמות.
זאת הייתה פקודה שהתגלגלה יחד איתי אל הבור שאני נמצא בו עכשיו, אף-על-פי שקיבלתי את הפקודה ומיד חשבתי שאין בה טיפה של מקוריות.
אני שואל את עצמי מהו הדבר ששולט בנו כליל כשדבר לא צפוי, בהלה או אסון נועצים בנו את ציפורניהם.
תמיד עלה על דעתי שהתודעה נעלמת ברגע שרגע של חוסר שיווי-המשקל תופס אותנו בהפתעה.
במקרה כזה, השליטה בנו עוברת לידי החושים:
תנועת הידיים המגוננות על הפנים;
העיניים שנעצמות כדי להימנע ממראה טרגי;
הברכיים שמתקפלות כדי להגן על הגוף;
הקול שבוקע מן המקום שכבר הספקנו לשכוח ואומר:
"אלוהים!"
ובכן, אני לא זוכר שהפעלתי אף אחת מאותן החלטות מוכניות כשהרגליים שלי לא מצאו את הקרקע שציפו לה ועפתי בחלל הריק, לעבר בור, שעד לאותו רגע היה ללא תחתית.
נפלתי ונפלתי, ובזמן הנפילה, כשהגוף שלי היה חסר משקל כמו גוף של אסטרונאוט, עשיתי את דרכי לתהום ושמעתי רק קול שהורה לי:
"בני, אתה עתיד להיות גמלוני בחיים." בלי שהצלחתי לקום מכאן, או לפחות לנסות לקום מכאן, באתי – ועכשיו אני הולך.
כשהיה בן חמש-עשרה יצר רִמבו את השירה הטובה ביותר שנכתבה בצרפתית.
אני חושב שדי בכך כדי להגיע לגיל עשרים עם פרוזה ברזילאית טובה, ואז לזרוק הכול וללכת לאפריקה, לפתוח סופרמרקט ולהתעשר.
היה לי תמיד הרושם שאני מבין כל מה שמתרחש מסביבי.
זה חשוב כדי שאדם יהיה סופר.
למשל:
אני מתבגר ואני יודע כמה מעצבן להיות מתבגר.
אני מבין את זה תוך כדי שגיל ההתבגרות קורה לי.
אני יודע בדיוק למה אני נורא כל-כך, למה אני מפיל דברים, למה אני נתקע בכל דבר.
הנה אני, אחרי שנפלתי לתחתית של בור לח, מלא קוצים וצמחייה תוקפנית, הפוך על הגב, בלי לזוז, כמו פאקיר בצום.
ועדיין באמצע הבהלה.
מצאתי פתח בכניסה לסבך והחלטתי שאני חייב לעבור דרכו.
הסבך צפוף מאוד, כמעט לא רואים את השמים, ופה למטה חשוך מאוד, רק פה ושם אני רואה איזו קרן של שמש שמצליחה להסתנן מבעד לצמרות העצים.
איך אמצא את דרכי?
יש לי רושם ברור שהלכתי לאיבוד.
יפה:
נעשה ניסיון לצאת מהבור הזה.
איך קרה שנפלתי פנימה?
אני זוכר שהבחנתי לפני בתעלה באורך של מטר, פחות או יותר.
חישבתי את המרחק וזינקתי.
הגעתי יותר משני מטר מעבר לתעלה, אני והרגליים של הקפיצה המשולשת שאני לא שולט בהן כמו שאני רוצה.
ומעבר לתעלה היה הבור.
הייתי באוויר שניות אחדות, בעודי שומע את הקול שהזכרתי כבר, ואחרי כן התחככתי על הגב בשולי הבור, בטח שפשפתי את כל אחורי המכנסיים, שרטתי את הגב ובדרך ספגתי מכה בעורף.
אני יודע למה קורים לי דברים כאלה.
לפני קצת יותר משלוש שנים הזרועות והרגליים שלי היו חצי ממה שהם היום.
הגוף שלי הגיע לגודל הנוכחי, ואפילו לא שמתי לב.
בכל לילה, בחלומות שלי, הרגשתי שאני עף;
ואבא שלי הסביר לי, בלי ששאלתי אותו:
"אתה גדל."
בסדר.
אלא שזה לא היה חייב להיות מהיר כל-כך.
המוח שלי עוד לא קלט את הממדים החדשים של הזרועות והרגליים שלי.
אני הולך לתפוס משהו בקצות האצבעות שלי, ואני תוקע בו את האגרוף שלי.
אני עומד להתיישב על ספסל, ואני נופל על הגב.
אני עומד לקפוץ מעל תעלה של מטר, ואני עף שני מטרים יותר מדי.
אני חושב שאזנח את הרעיון להיות סופר.
אשאר בבור הזה ואמות.
אני אבוד, ואף אחד לא ימצא אותי.
ההשערה הנגדית היחידה היא שהיות שהם מחפשים את ויקטור, בסוף הם יגלו אותי.
העניין הוא שלא הודעתי לאף אחד שבאתי לראות את ויקטור עף.
B ויקטור.
האחיינים קראו לו ויטו, וכולם במשפחה התרגלו לקרוא לו כך.
אפילו אני שמתי לב רק בזמן האחרון שקוראים לו ויקטור, ככה, עם כל העיצורים מבוטאים יפה, כמו שסבתא – אימא שלו – רצתה כשהטבילו אותו.
מרחוק היה אפשר לראות את השם שבחר כדי להיות מפורסם, צבוע בלבן על רקע הצבעים החמים של הקשת (אדום, כתום וצהוב):
ויטוֹ גרנדאם.
הוא בטח בן עשרים, עשרים ואחת.
כבר כמה זמן שלא יוצא לי לפגוש אותו.
כשההורים שלי נפרדו, הלכתי לגור עם אימא בבֶּלוּ אוֹריזוֹנטֶה, ואחרי כן עברתי להרי קַרזָ'אס עם אבא שלי, הסתובבתי בעולם, היה קשה מאוד לחזור לריו דה ז'ניירו, איבדתי את הקשר הישיר יותר עם ויטו.
הפסקנו להיות יחד כל היום ברגע שהוא הפסיק להיות ילד (זה קורה בדרך כלל בסביבות גיל ארבע-עשרה או חמש-עשרה של המבוגר מבין החברים).
ויקטור הגיע לגיל חמש-עשרה כשהוא באותו גודל שהיה בן אחת-עשרה.
הוא היה כבר נער צעיר, אבל המשיך להיות בגודל של ילד.
אז המשפחה התחילה לדאוג.
אימא שלי דאגה יותר מכולם.
היא ממש סבלה!
ויקטור היה האח הקטן שלה, אח לא מתוכנן.
סבתא שלי הייתה בת יותר מארבעים כשהוא נולד, ושתי האחיות הגדולות יותר של אימא, הדודות שלי, היו כבר נשואות.
אימא, הרווקה היחידה, הייתה בחורה בוגרת.
והיות ששניהם גרו בבית של סבא וסבתא שלי, אימא הפכה לאומנת שלו והייתה הכי קרובה אליו.
אני חושב שהיא אפילו הייתה הסנדקית שלו.
הוא היה הגבר של המשפחה, והוא היה חייב להיות חזק וגבוה כמו הסבא של הסבים שלו.
אבל הוא כבר עמד להגיע לגיל חמש-עשרה והיה קטן כמו גמד, מתאים להיות רוכב של סוסי מֵרוץ.
אימא, שהייתה כבר נשואה, הפכה שוב לאמו השנייה והלכה איתו מפה לשם ומשם לפה, ביקרה אצל רופאים, גנטיקאים, כל מיני אנשים שהיו אמורים להיות מסוגלים לגרום לו לגדול.
אפילו לארצות-הברית הם נסעו, השניים.
בחמש בבוקר הייתה אימא קמה ממיטתה והולכת עם ויקטור לשחייה.
הוא הפך לאלוף צעיר בקפיצות לבריכה.
הוא היה מתהפך בחלל וצולל לו, דקיק כחץ, אל המים הכחולים של הבריכות, אבל גם זה לא גרם לו לגדול.
הוא התחיל לשחק כדורסל עם נפילים שהיו גבוהים ממנו פי שניים, והם נראו כמו ענקים מפגרים, אותם ילדים ששיחקו עם הדוד ויטו, הקלע הנצחי של הקבוצה.
הוא היה נמרח כולו על המשטח, מכסח את התרנים, מכדרר בכדור יותר טוב מכל גלובטרוטר.
ובכל זאת לא גדל.
רק אימא ואני היינו חוגגים את הניצחונות שלו במגרשי הספורט.
אבא לא היה מופיע, ואני חושב שהוא לא אהב במיוחד את ההתעקשות הזאת של אשתו למתוח את אחיה לגובה.
אימא מעולם לא נעלה עקבים גבוהים כשהייתה יוצאת עם אבא.
לא, ברור שלא בגלל זה הם נפרדו.
יש הרבה דברים שיכולים לפרק נישואין – ושילד, גם אם הוא ערני מאוד, לא מצליח להבחין בהם.
ולי גם לא היה הרבה זמן כדי להבחין בשום דבר, כי חייתי מועקה אחת בלבד:
הממדים של הדוד שלי.
אבל זאת הייתה מועקה שלא ראיתי בעיניים שלו, אלא רק בעיניים של אימא.
הדוד ויטו צחק בלי הפסקה, התלוצץ עם כל העולם ועשה הכול כמו שצריך.
חוץ מלגדול.
כשגיליתי אותו, הוא בטח היה בן עשר ואני הייתי בן שש, פחות או יותר.
אני לא זוכר אותו לפני אותו סוף שבוע בבית הקיט של הסבים שלי.
אני יודע שכולם היו הולכים להרים, בכל קיץ, מאז שנולדתי;
אבל ויטו – או החיים עצמם – התחילו להתקיים מבחינתי רק מאותו הרגע שהתחלתי לבנות את הדבר הזה שנקרא זיכרון.
הזיכרון הוא כמו מצלמה.
לפני גיל חמש או שש הראש שלנו הוא מצלמה בלי פילם.
באותו יום ראשון, על משטח הדשא הענקי שהסתיים בתחתית המורד במפל קטן שיצר אגן קטן של מים עומדים בצורה של בריכה טבעית, הזיכרון שלי צילם את ויטו בפעם הראשונה.
הוא רץ במורד כמו סוס גזעי וזינק כמו שלדג גמדי אל האגם הקטן עם המים הקרים.
אני זוכר אפילו את טמפרטורת המים בדיוק באותו הרגע שבו החיים שלי התחילו מבחינת הסיפור שאני יכול לספר על עצמי.
אני מאמין שתמיד הרגשתי את הרגע שבו חנכתי רגש אשר הרחיב את חיי.
זה היה כאילו שאמרתי:
"וויי, הרגע גיליתי את הדבר הזה שאנשים מבוגרים יותר מכירים, ושהם קוראים לו – למשל – געגועים." (לצערי, אני זוכר בבהירות את היום שבו חוויתי לראשונה את רגש הגעגועים, אבל זה היה מאוחר הרבה יותר.) בלילה של אותו יום ראשון לא הצלחתי לישון.
קדחתי מחום, הייתי מאוד לא שקט ודיברתי בלי הפסקה.
אז אמרתי לאימא שלי משפט שזכה להצלחה גדולה, ושאחרי זה נכנס לפולקלור המשפחתי:
"אימא, גיליתי מה זה חברוּת."
מבחינת אימא הייתי קטן מכדי להגיד דברים כאלה, והיא רשמה את המשפט בפנקס כדי לספר לקרובים ולחברים, כמו שעשתה פעמים אין ספור מאותו היום והלאה.
אבל אני חושב שהיא והדודות לא הבינו בדיוק את מה שרציתי להגיד.
הרושם שיש לי עכשיו הוא שמאז ומתמיד ידעתי שכל הדברים נמצאים בעולם, ושבכל יום יכירו לי אותם, באופן טבעי, בלי הפתעות, כל דבר בזמנו.
כאילו ההיכרויות האלה הן המימוש של מפגשים שנקבעו מראש.
באותו יום ראשון אני חושב שראיתי צורך להגיד לוויטו את הדברים הבאים:
"אה!
אז אתה מה שקוראים לו חבר?
נעים מאוד."
הפעם הראשונה שהיה לנו בבית קוף היתה קרוב לחגיגות השנה החדשה.
לא היו לנו מים ולא היתה לנו עוזרת, אנשים עמדו בתור לַבָּשָֹר, החום פרץ – ובדיוק אז, אילמת מרוב מבוכה, ראיתי את המתנה נכנסת לי הביתה, כבר אוכלת בננה, כבר בוחנת הכל במהירות הבזק ובזנב ארוך.
הוא נראה יותר כנְפיל קופים שעדיין לא גדל, הכוחות הגלומים בו היו כבירים.
הוא טיפס על הכבסים התלויים על החבל, ומשם צרח צריחות של יורדי ים, והיה משליך קליפות בננה לא חשוב איפה.
ואני מותשת.
כשהייתי שוכחת ונכנסת בפיזור נפש לאגף השירות בדירה – איזו חלחלה:
קוף האדם השמח הזה שם.
הבן הצעיר שלי ידע, לפני שאני ידעתי, שאני אפָּטֵר מהגורילה:"ואם אני אבטיח שיום אחד הקוף יהיה חולה וימות, את תרשי שהוא יישאר?
ואם היית יודעת שאיך שלא יהיה, יום אחד הוא ייפול מהחלון וימות למטה?"
הרגשות שלי הסיטו את מבטי.
קלות הדעת העליזה והמזוהמת של נפיל הקופים הקטן הטילה עלי אחריות לגורלו, מאחר שהוא עצמו לא קיבל שום אשמה.
אחת מחברותי הבינה מאיזו מרירות מורכבת ההסכמה שלי, מאילו פשעים ניזונה הארשת החולמנית שלי, והצילה אותי בלי גינוני נימוסים:
ילדים מגבעת הפחונים הופיעו בהמולה עליזה, לקחו את קוף האדם שצחק, וביום החגיגה נטולת החיות של השנה החדשה לפחות זכיתי לבית בלי קוף.
כעבור שנה ניעורה בי שמחה, שם, בקוֹפּקאבּנָה, כשראיתי התקהלות אנשים.
איש אחד מכר קופיפים.
חשבתי על הילדים, על השמחות שהם העניקו לי בחינם, בלי שום קשר לדאגות, שגם אותן נתנו לי בחינם, ודמיינתי לי שרשרת של שמחה:
"מי שמקבל את המעטפה הזאת, שישלח למישהו אחר", ואחר לאחר, כמו האוושה בשובל של אבק שריפה.
ובו במקום קניתי את זאת שתיקָרא ליזֶט.
כמעט אפשר היה לחפון אותה בכף היד.
היו לה חצאית, עגילים, מחרוזת וצמיד של בּאיָאנית.
וארשת של מהגרת שעדיין יורדת לחוף בתלבושת מסורתית של ארצהּ.
של מהגרת היו גם העיניים העגולות.הקופיפה הזאת היתה אשה בזעיר אנפין.
שלושה ימים היתה איתנו.
היו לה עצמות כל כך עדינות.
היה להן נועם מופלג.
יותר מהעיניים, המבט שלה היה מעוגל.
כל תנועה, והעגילים שלה רעדו;
החצאית תמיד מסודרת, המחרוזת אדומה ומבריקה.
היא ישנה הרבה, אבל בענייני אכילה הסתפקה במועט, והיתה עייפה.
גילויי החיבה הנדירים שלה היו רק נשיכה קלה שלא הותירה סימן.
ביום השלישי התאספנו באגף השירות והתפעלנו מליזט ומן האופן שבו היא שלנו.
"קצת עדינה מדי," חשבתי, והתגעגעתי לגורילה שלי.
ולפתע ענה לבי בקשיחות:
"אבל זו לא עדינות.
זה מוות".
הנוקשות של המסר השתיקה אותי.
אחר כך אמרתי לילדים:
"ליזט גוססת".
כשהבטתי בה, קלטתי עד היכן כבר הרחקנו לכת באהבה.
עטפתי את ליזט במפית, הלכתי עם הילדים לתחנת העזרה הראשונה הקרובה, שבה הרופא לא יכול היה לעזור, כי היה לו ניתוח דחוף של כלב.
עוד מונית.
– אמא, ליזט חושבת שהיא מטיילת.
– עוד בית חולים.
שם נתנו לה חמצן.
ועם משב החיים התגלתה פתאום ליזט שלא הכרנו.
בעלת עיניים הרבה פחות עגולות, יותר כומסות סוד, יותר מצחקקות, ובפרצוף משורבב הלסתות והשגרתי היתה מעין התנשאות אירונית;
עוד קצת חמצן, והיה לה חשק להגיד שהיא בקושי סובלת להיות קופה;
היא היתה, והיה לה הרבה מה לספר.
אבל מהר מאוד שבה והוכרעה, מותשת.
עוד חמצן והפעם עירוי נוזלים, ולדקירה היא הגיבה בטפיחה נרגזת, בצלצול צמיד.
החובש חייך:
"ליזט, חביבתי, תירגעי!"
האבחנה:
היא לא תחיה, אלא אם ייתנו לה כל הזמן חמצן, וגם ככה, אין סיכוי.
"לא קונים קוף ברחוב", נזף בי בניד ראש, "לפעמים הם כבר מגיעים חולים".
לא, צריך לקנות קוף בטוח, לדעת מה מוצאו, לקבל לפחות חמש שנות אחריות לאהבה, לדעת מה עשה ומה לא עשה, כאילו בשביל חתונה.
דנתי רגע עם הילדים.
ואמרתי לחובש:
"אתה, אדוני, מחבב מאוד את ליזט.
אז אם תרשה לה להישאר כמה ימים ליד החמצן, והיא תבריא – היא שלך", אבל הוא חשב."ליזט יפה!" הפצרתי."היא יפה", הסכים מהורהר.אחר כך נאנח ואמר:
"אם אני ארפא את ליזט, היא שלך".הלכנו משם עם המפית הריקה.למחרת הם טלפנו, ואני הודעתי לילדים שליזט מתה.
הצעיר שאל:
"את חושבת שהיא מתה עם העגילים?" אני אמרתי שכן.כעבור שבוע אמר לי הבכור:
"את כל כך דומה לליזט!"
"גם אני אוהבת אותך", עניתי.
מתוך "אושר סמו"י,קלאריס ליספקטור, מפורטוגזית:
מרים טבעון, עורך:
מנחם פרי, הספריה החדשה (הוצאת הקיבוץ המאוחד/ ספרי סימן קריאה), 2001, עמודים 63-65.ואף־על־פי־כן, לאיש הנרדף ההולך כאן, רְדוּף צעדיו שלו, לאיש הארור הזה, רוצח אחיו, היתה התחלה טובה מזו של רוב האנשים.
שתעיד על כך אמו, שפעמים כה רבות מצאה אותו יושב על הקרקע הלחה בגינה, מביט בשתיל קטן אשר נטעו לא מכבר, מחכה לראות אותו צומח.
הוא היה בן ארבע או חמש, ורצה לראות את העצים צומחים.
והיא, שדמיונה היה ככל הנראה עוד פורה משל בנה, הסבירה שהעצים ביישניים מאוד, הם צומחים רק כאשר איננו מביטים בהם, כי כשאנחנו מסתכלים, הם מתביישים, אמרה לו יום אחד.
שתק כמה רגעים, שקע במחשבות, אבל מיד ענה, אז אל תסתכלי, אמא, כי ממני הם לא מתביישים, הם רגילים.
אמו, שכבר תיארה לעצמה מה יקרה עוד מעט, הסיטה את מבטה, ומיד נשמע קולו של הבן בתרועת ניצחון, בדיוק הרגע הוא צמח, בדיוק הרגע הוא צמח, את רואה, אמרתי לָך לא להסתכל.
בלילה ההוא, כשאדם חזר מהעבודה, צחקה חווה וסיפרה לו מה קרה, ובעלה ענה, הילד הזה יגיע רחוק.
אולי היה מגיע, אלמלא נקרה אלוהים בדרכו.
מכל מקום, הוא כבר הרחיק לכת למדי, אם כי לא במשמעות שאביו ניבא לו.
גורר רגליים מרוב עייפות הוא מתקדם באזור שומם, שאין בו אפילו חורבה בטווח־ראייה, או כל סימן חיים אחר, רק שְׁממה מַשרה תחושת תלישות, שהחריפו השמיים הנמוכים ומטר סוחף ממשמש־ובא.
לא יהיה לו מקום שיוכל לחסות בו, אלא מתחת לאיזה עץ, מהמעטים שצמרותיהם הזדקרו מעל לאופק הקרוב ככל שהתקדם לאטו.
הענפים, שרובם היו כמעט נטולי עלים, לא הבטיחו הגנה ראויה־לשמה.
ואז, כשירדו הטיפות הראשונות, הבחין שכותונתו מוכתמת בדם.
חשב שאולי ייעלם הכתם בגשם, אבל מיד הבין שלא, שמוטב להסתיר אותו בעפר, איש לא יוכל לחשוד במה שנמצא מתחתיו, בעיקר משום שרבים מן האנשים באזור הסתובבו בכותונות מלוכלכות, זרועות כתמים.
גשם חזק התחיל לרדת, ובתוך זמן קצר היתה הכותונת ספוגה, לא ניכר שריד מכתם הדם, וחוץ מזה, אם ישאלו אותו, יוכל תמיד לומר שזה דם של טלה.
כן, אמר בקול רם, אבל הבל לא היה טלה, הוא היה אחי, ואני הרגתי אותו.
ברגע ההוא לא זכר שאמר לאלוהים ששניהם אשמים בפשע, אבל עד מהרה סייע לו הזיכרון, ולכן הוסיף, אם אלוהים הוא באמת, לפי מה שאומרים, יודע הכל ויכול הכל, כי אז הוא היה מעלים משם את לחי החמור, אני לא הייתי הורג את הבל, ועכשיו יכולנו שנינו לעמוד בפתח הבית ולראות את הגשם יורד, והבל היה מודה שבאמת אלוהים עשה רע בכך שלא קיבל את הדבר היחיד שהיה לי להציע לו, את הזרעים ואת השיבולים שנולדו מעמלי ומזעת אַפַּי, והוא עדיין היה חי, ואנחנו היינו חברים כמו שהיינו תמיד.
לבכות על חלב שנשפך לא כל־כך מיותר, בניגוד למה שאומרים, אפשר ללמוד מכך משהו, כי מודגם לנו הממד האמיתי של האיוולת שיש במעשים מסוימים של בני־האדם, שכן אם החלב נשפך, הוא שפוך, ואין לך אלא לנגב אותו, אך אם הבל מת כתוצאה מהריגה נפשעת, הסיבה לכך היא שמישהו נטל את חייו.
לשקוע בהרהורים בעוד גשם יורד עלינו ודאי אינו הדבר הנוח ביותר בעולם, ואולי משום כך פסק הגשם בבת־אחת, כדי ש יוכל לחשוב כאוות־נפשו, לעקוב בחופשיות אחר חוט המחשבה שלו ולראות לאן יוביל אותו.
אבל לא הוא ולא אנחנו לא נדע לעולם לאן, שכן התגלותה הפתאומית של בקתה, שצצה יש־מאין, הסיחה את דעתו מהגיגיו ומתלאותיו.
מאחורי הבית היו סימנים לעיבוד אדמה, אבל היה ברור שיושביו נטשו אותו לפני זמן רב, ואולי בעצם לא לפני זמן רב מאוד, אם נביא בחשבון את החולשה היסודית ואת הלכידות הרעועה של החומרים שמהם נבנו בתי המגורים הצנועים האלה, אשר נדרשו בהם תיקונים תדירים כדי שלא יתמוטטו בתוך עונה אחת בלבד.
בהיעדר יד דואגת, יתקשה הבית לעמוד בפני פעילותם המאכלת של פגעי מזג־האוויר, בעיקר של הגשם הנספג בלבני הבוץ, ושל הרוח המשייפת את הקירות כאילו היא מצוּפָּה בנייר־זכוכית גס.
כמה מהקירות הפנימיים קרסו, התקרה התמוטטה ברובה, ושרדה רק פינה אחת מוגנת יחסית, ובה צנח ההלך המותש שלנו.
בקושי עמד על רגליו, לא רק בגלל ההליכה הממושכת, אלא גם משום שהרעב החל להציק לו.
היום כמעט הגיע לקצו, בתוך זמן קצר יהיה לילה.
אני אשאר כאן, אמר בקול רם, כהרגלו, כאילו הוא צריך להרגיע את עצמו, הוא, שאיש אינו מאיים עליו ברגע זה, וקרוב לוודאי שאפילו אלוהים־עצמו אינו יודע היכן הוא.
אף־על־פי שמזג־האוויר לא היה קר מדי, העבירה בו צמרמורות הכותונת הרטובה, הדבוקה לעור.
הוא חשב שאם יפשוט אותה, יהרוג שתי ציפורים במכה אחת, ראשית, מפני שתיפסק הצינה, ושנית, מפני שהכותונת, מאחר שהיא מאריג דק יחסית, תתייבש בתוך זמן קצר.
כך עשה, ומיד השתפרה הרגשתו.
אומנם לא טוב היה בעיניו לראות את עצמו ערום כפי שבא לעולם, אבל הוא היה לבדו, בלי עדים, בלי מישהו שיוכל לגעת בו.
המחשבה הזאת העבירה בו צמרמורת חדשה, אבל שונה, לא זו שנבעה ישירות ממגע הכותונת הרטובה, אלא מין רטט באזור איבר־המין, תפיחה קלה, שנעלמה כהרף־עין, כאילו הביכה את עצמה.
ידע מה זה, אבל למרות עלומיו לא הקדיש לדבר תשומת־לב, או פשוט פחד שצפונה בו רעה יותר מטובה.
הוא הצטנף בפינתו, הצמיד את ברכיו לחזה, וכך נרדם.
צינת השחר העירה אותו.
הוא שלח את ידו למשש את הכותונת, חש שעדיין נותרה בה לחות, ואף־על־פי־כן החליט ללבוש אותה, היא תתייבש על הגוף.
לא היו לו חלומות, גם לא סיוטים, הוא יָשַׁן כפי שמניחים שאבן ישֵׁנה, בלי מצפון, בלי אחריות, בלי אשמה, אלא שמלותיו הראשונות, עם אור ראשון, היו, הרגתי את אחי.
אילו היו הזמנים אחרים, אולי היה בוכה, אולי היה נואש, אולי היה מכה באגרופים בחזהו ובראשו, אבל מאחר שהדברים הם כפי שהם, ולמעשה העולם זה עתה נחנך, עדיין חסרות לנו מלים רבות בשביל שנתחיל לנסות לומר מי אנחנו, ולא תמיד אנו מוצאים את אלו שמיטיבות להסביר, ולפיכך הסתפק בחזרה על המלים שכבר אמר, עד שחדלו להביע משמעות והיו רק סדרה של צלילים חסרי־קשר, מלמולים חסרי־פשר.
ואז קלט שבסופו של דבר חלם, לא בדיוק חלום, אלא ראה תמונה, של עצמו, חוזר הביתה ופוגש בפתח את אחיו שמחכה לו.
כך יזכור אותו כל חייו, כאילו השלים עם פשעו ואינו חש עוד צורך לסבול מחרטה.
---      'קַין' מאת ז'וזה סאראמאגו, מפורטוגזית:
מרים טבעון, הספריה החדשה, הוצאת הקיבוץ המאוחד / ספרי סימן קריאה, 2012.
© כל הזכויות בעברית שמורות להוצאת הקיבוץ המאוחד.