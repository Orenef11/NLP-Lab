טוּרידוּ מַאקָה, הבן של ניה נוּנְצִיה, איך שחזר מהצבא, כל יום ראשון הוא הסתובב בפיאצה כמו טווס במדי הבֶּרְסַלֶיירֵה1 והכומתה האדומה שלו, ונראה כמו מגיד-עתידות כשהוא פותח את הדוכן שלו עם הכלוב-כנריות.
הנערות בלעו אותו בעיניים כשהן הלכו למיסה, עם האף בתוך השכמייה, וילדי הרחוב זמזמו סביבו כמו זבובים.
הוא גם הביא איתו מקטרת, עם גילוף של המלך רכוּב על סוס כאילו הוא חי, והיה מדליק את הגפרורים על הצד האחורי של המכנסיים, כשהוא מרים את הרגל כאילו הוא משחרר בעיטה.
אבל למרות כל זה, לולה, הבת של מָסַארו2 אַנגֶ'לו, לא הראתה את הפרצוף שלה לא במיסה ולא על המרפסת, היא הרי עמדה להתחתן עם אחד מליקודיה, שהיה עגלון והיו לו באורווה ארבע פִּרְדות מסורטינו.
ברגע שזה נודע לטוּרידוּ, לעזאזל!
הוא רצה לתלוש לו את הקרביים הוא רצה, לאיש הזה מליקודיה!
אבל הוא לא עשה כלום, ורק הוציא קיטור והלך לשיר את כל שירי הגידופים שהוא מכיר מתחת לחלון של הבחורה.
"מה זה, אין לו מה לעשות לטורידו, הבן של ניה נונציה," אמרו השכנים, "שהוא שר כל הלילה כמו זמיר?"
בסוף הוא פגש את לולה כשהיא חזרה ממסע העלייה לרגל שלה, וכשהיא ראתה אותו היא לא החווירה ולא הסמיקה, כאילו כל זה לא נוגע לה.
"יבורך מי שזוכה לראות אותך!" הוא אמר לה.
"הו, קומפארה טוּרידוּ, אמרו לי שחזרת בראשון לחודש."
"ולי אמרו גם דברים אחרים!" הוא השיב.
"זה נכון שאת מתחתנת עם קומפארה אלפיו, העגלון?"
"אם ירצה האל!" ענתה לולה ומשכה את שני קצוות המטפחת שלה אל סנטרה.
"אצלך, גם עם מה שירצה האל אפשר להתמקח, כשזה נוח לך!
והאל רצה גם שאני אחזור מכל כך רחוק בשביל לגלות כאלה חדשות טובות, ניה לולה!"
המסכן ניסה להחזיק מעמד, אבל הקול שלו נהיה צרוד;
והוא הלך וקיפץ מאחורי הבחורה, כשציצת הכומתה מרקדת לו על הכתפיים.
והיא, בחייה שהיא הצטערה לראות אותו ככה מדוכדך, אבל לא היה לה לב להשלות אותו במילים יפות.
"תשמע, קומפארה טורידו," בסוף היא אמרה, "תן לי ללכת אל החברוֹת שלי.
מה יגידו בכפר אם יראו אותי איתך?"
"נכון," טורידו ענה, "עכשיו כשאת מתחתנת עם קומפארה אלפיו, שיש לו ארבע פרדות באורווה, אסור שאנשים ידברו.
אמא שלי, לעומת זאת, המסכנה הזאת, היא היתה צריכה למכור את הפִּרְדה החומה שלנו, ואת הכרם הקטן שהיה לנו ליד הכביש הראשי, כשאני הייתי חייל.
כנראה שכבר עבר הזמן לְאגדות, ואת לא חושבת יותר על הימים שהיינו מדברים מהחלון של החצר, ושנתת לי את המטפחת הזאת, לפני שהלכתי, שאלוהים יודע כמה דמעות שפכתי לתוכה כי הלכתי כל כך רחוק שכבר יכולתי לשכוח אפילו את השם של הכפר שלנו.
להתראות, ניה לולה, נעשה כאילו הגשם חלף, והחברוּת בינינו נגמרה.3
ניה לולה התחתנה עם העגלון;
וביום ראשון היא יצאה למרפסת, ושמה ידיים על הבטן, כדי להראות לכולם את טבעות הזהב הגדולות שבעלה קנה.
טורידו המשיך לעבור ברחוב הקטן הלוך ושוב, עם מקטרת בפה וידיים בכיסים, הפגין אדישות ושיגר מבטים אל הבנות;
אבל בִּפנים, אכל אותו שלבעלה של לולה יש את כל הזהב הזה, ושהיא עושה את עצמה כאילו לא רואה אותו כשהוא עובר לידה.
"אני אחזיר לה ממש מול העיניים שלה, לחתיכת כלבה הזאת!" הוא רטן.
מול קומפארה אלפיו גר מָסַארוֹ קוֹלַה, בעל הכרמים, שהיה עשיר כמו חזיר, ככה אמרו, ובבית הייתה לו בת.
טורידו אמר מה שצריך ועשה מה שצריך, עד שהתקבל כעובד אצל מסארו קולה, והתחיל להסתובב בבית וללחוש לבחורה כל מיני מילים יפות.
"למה שלא תלך להגיד את הדברים היפים האלה לניה לולה?" הגיבה סַנטָה.
"ניה לולה היא כבר גברת מכובדת!
עכשיו ניה לולה התחתנה עם מלך גדול!"
"לי לא מגיע מלכים כאלה."
"את שווה כמו מאה לוֹלוֹת, ואני מכיר מישהו שלא יסתכל על ניה לולה, או על הפטרון שלה, כשאת בסביבה.
ניה לולה לא שווה את הנעליים שלך היא לא שווה."
"כשהשועל לא הצליח להיכנס לכרם…" "הוא אמר כמה שאתם יפים, ענבים מתוקים שלי!"
"היי!
מה זה הידיים האלה, קומפארה טורידו."
"את פוחדת שאני אוכל אותך?"
"לא פוחדת לא ממך ולא מהאלוהים שלך."
"או הו!
אמא שלך מליקודיה, יודעים עלייך!
את יש לך דם חם!
אח, איך שהייתי אוכל אותך בעיניים!"
"תאכל אותי בעיניים כמה שאתה רוצה, פירור לא נשאיר;
אבל בינתיים תעזור לי ותרים את הערֵמה הזאת."
"בשבילך הייתי מרים את כל הבית הייתי מרים!"
היא, כדי לא להסמיק, זרקה בול עץ שהיה בהישג יד, ובנס לא פגע בו.
"נזדרז, עם הפטפוטים האלה לא נארוז את השריגים."
"אם הייתי עשיר הייתי רוצה לחפש לי אישה כמוך, ניה סנטה."
"אני אולי לא אתחתן עם מלך גדול כמו ניה לולה, אבל נדוניה יש גם לי, כשהאלוהים ישלח לי מישהו."
"יודעים שאת עשירה, יודעים!"
"אם אתה יודע אז תזדרז, כי אבא שלי עוד רגע יגיע ואני לא רוצה שהוא ימצא אותי בחצר."
האב התחיל לעקם את האף, אבל הבחורה העמידה פנים שהיא לא שמה לב, כי קפצוצי ציצת הכומתה של הברסליירה דגדגו לה את הלב, והיא תמיד ריקדה לנגד עיניה.
וכשהאבא הוציא את טורידו מהדלת הבת פתחה לו חלון, ופיטפטה איתו כל הערב, עד שבכל הבתים השכנים לא דיברו על שום דבר אחר.
"אני משתגע בגללך," היה אומר טורידו, "לא יכול לישון ואין לי תיאבון."
"שטויות."
"הייתי רוצה להיות הבן של המלך ויטוריו עמנואלה כדי להתחתן איתך!"
"שטויות."
"נשבע לך במריה הקדושה שהייתי אוכל אותך כמו לחם."
"שטויות!"
"אח!
בכבוד שלי!"
"אה!
מאמא מיה!"
ולולה, שהקשיבה כל ערב, מוסתרת מאחורי עציץ הרֵיחן, והחווירה והסמיקה, קראה יום אחד לטורידו.
"ככה זה, קומפארה טורידו, כבר לא אומרים שלום לחברים ותיקים?"
"באמת!" נאנח הצעיר.
"יבורך מי שיכול להגיד לך שלום."
"אם אתה רוצה להגיד לי שלום, אתה יודע איפה הבית שלי נמצא!" ענתה לולה.
וטורידו חזר לברך אותה לשלום כל כך הרבה, שסנטה הבחינה בכך, וטרקה לו את החלון בפנים.
כשהבֶּרְסַלֶיירה היה עובר, השכנים הצביעו עליו בחיוך, או נענעו את הראש.
בעלה של לולה נסע לירידים עם הפִּרְדות שלו.
"ביום ראשון אני רוצה ללכת לווידוי, כי הלילה חלמתי על ענבים שחורים!"4
"עזבי את זה!
עזבי את זה!" התחנן טורידו.
"לא, עכשיו שפסחא מתקרב, בעלי ירצה לדעת למה לא הלכתי לווידוי."
"אח!" נאנחה סנטה, הבת של מסארו קולה, כשכרעה על הברכיים וחיכתה לתורה מול תא הווידוי של הכומר, שבפניו מירקה לולה את מצפונה.
"בחיי שלא אשלח אותך לרומא, כדי לקבל את העונש שלך!"
קומפארה אלפיו חזר עם ארבע הפִּרְדות ושׂקי הכסף, ולאשתו הביא שמלה יפה לחג.
"טוב שהבאת לה מתנה," אמרה לו השכנה סנטה, "כי בזמן שלא היית כאן, אשתך הוסיפה לך 'קישוט' לבית."
קומפארה אלפיו היה מאותם עגלונים עם דם חם, וכששמע דברים כאלה על אשתו החליף צבעים כאילו הוא נדקר.
"לעזאזל!" הוא קרא, "אם טעית ולא ראית טוב, אני לא אשאיר לך עיניים לבכות!
לך ולכל הקרובים שלך!"
"אני אף פעם לא בוכה!" ענתה לו סנטה, "לא בכיתי גם כשראיתי בעיניים האלה את טורידו הבן של ניה נונציה נכנס בלילה לבית של אשתך."
"בסדר," השיב קומפארה אלפיו, "רוב תודות."
טורידו, עכשיו שהחתול חזר, לא הסתובב בסמטה ביום, ואת העצבים ניסה להרגיע במסבאת הכפר, עם החברים.
בערב חג הפסחא הגישו צלחת נקניקיות.
כשקומפארה אלפיו נכנס, רק מהמבט שנעץ בו טורידו, הבין שהוא הגיע בעניין הזה והניח את המזלג על הצלחת.
"מה אני יכול לעזור, קומפארה אלפיו?" הוא אמר.
"אל תתחנף, קומפארה טורידו, לא ראיתי אותך כמה זמן ורציתי לדבר איתך על הדבר הזה שאתה יודע טוב מאוד מהו."
טורידו תחילה הציע לו כוס שתייה, אבל קומפארה אלפיו דחה אותה בידו.
אז טורידו קם ואמר:
"אני כאן, קומפארה אלפיו."
העגלון תפס אותו בעורף בשתי ידיים.
"אם אתה רוצה להגיע מחר לשיחי הצבר של קַנְצִירִיה, נדבר על זה, קומפארה."
"חכה לי ברחוב הראשי בזריחה, ונלך לשם ביחד."
לאחר דברים אלה חתמו השניים בנשיקת הדו-קרב:
טורידו סגר את שיניו על אוזנו של העגלון, ובזאת ביצע את ההבטחה הטקסית שלא יברח.
החברים עזבו את הנקניקיות על השולחן בשקט-בשקט, וליווּ את טורידו עד הבית.
ניה נונציה, אומללה שכמותה, חיכתה לו כל לילה עד השעות הקטנות.
"אמא," אמר לה טורידו, "זוכרת שכשהתגייסתי לצבא, האמנת שאני לא אחזור יותר?
תני לי נשיקה גדולה כמו אז, כי מחר בבוקר אני הולך רחוק מכאן."
עם שחר הוא לקח ביד את הסכין, שהסתיר בערֵמת החציר כשהתגייס, ופנה ללכת אל שיחי הצבר של קנציריה.
"הו, ישו ומריה!
לאן אתה הולך בכזה זעם?" יבבה לולה, מבועתת, כשבעלה עמד לצאת.
"כאן, לא רחוק אני הולך," ענה קומפארה אלפיו, "אבל לַך עדיף שאני בחיים לא אחזור."
לולה, בבגדי השינה שלה, התחננה למרגלות המיטה, והצמידה לשפתיה את מחרוזת התפילה מארץ הקודש שהביא לה האב בֶּרנַרְדִינוֹ, ומלמלה את כל מזמורי הברכה למריה שיכלה.
"קומפארה אלפיו," טורידו פתח אחרי שהם כבר הלכו חלק מהדרך, הוא וקומפארה אלפיו, שנותר בדממה כשהכובע משוך לו מעל העיניים.
"בחיי אלוהים אני יודע שחטאתי והתכוונתי לתת לך להרוג אותי.
אבל לפני שהגעתי לכאן ראיתי את האמא הזקנה שלי שקמה כדי לראות אותי כשיצאתי, היא העמידה פנים שהיא מנקה את הלול, כאילו הלב שלה גילה לה, ובחיי אלוהים שאני ארצח אותך כמו כלב כדי שהקשישה הטובה הזאת לא תבכה."
"אין בעיה," ענה קומפארה אלפיו ופשט את האפודה המהודקת שלו, "אם ככה נתאמץ שנינו כמה שאנחנו יכולים."
שניהם היו מיומנים עם הסכין;
את הדקירה הראשונה ספג טורידו, שהספיק לבלום אותה בזרועו.
כשהוא החזיר לו, הוא החזיר לו כמו שצריך ואז כיוון לחלציים.
"הא!
קומפארה טורידו!
אתה באמת רוצה להרוג אותי!"
"כן, אמרתי לך, עכשיו כשראיתי את אמא שלי בלול, נראה לי שהיא תמיד כאן לנגד עיני."
"פתח אותן כמו שצריך, את העיניים!" צעק לעברו קומפארה אלפיו, "כי אני הולך להחזיר לך דקירה יפה!"
הוא הצטנף כדי להגן על עצמו מהיריב שלו ולהחזיק את יד שמאל על הפצע, שכאב לו מאוד, עד שהמרפק שלו כבר כמעט נגרר לקרקע, ולקח מהר חופן עפר וזרק לו אותו בעיניים.
"אה!" צרח טורידו, סומא, "אני מת."
הוא ניסה להינצל, בקפיצות נואשות לאחור;
אבל קומפארה אלפיו הדביק אותו בעוד דקירה בבטן ודקירה שלישית בגרון.
"ו… שלוש!
זה על הבית שלי שקישטת.
עכשיו אמא שלך תעזוב את התרנגולות." טורידו התנודד שעה קלה לכאן ולכאן בין שיחי הצבר ואז נפל כמו אבן.
הדם זלג לו בשצף מהגרון והוא לא הספיק אפילו לפלוט:
"אח, מאמא מיה!"
*מתוך הקובץ "סיפורים סיציליאניים", הוצאת כרמל, 2016.
*דימוי:
ג'ליאן מרו סמיתשמי מריה סַלביאַטי, אני בת שבעים ושתיים, הייתי מורה למדעים וגם קצת לביולוגיה בתיכון, יש לי בן, ואולי גם בעל, אף שהוא נעלם לפני שלושים שנה, לא נסעתי הרבה, אהבתי את אבי, שהיה פרופסור באוניברסיטה, את אמי אהבתי פחות לצערי, היה לי אח שנפטר לפני שנים רבות.
לשחזר, אני חייבת לשחזר את החיים שלי במילים שנותרו לי, כאילו היה זה שיר קטן שלמדתי על פה, אבל אין די בכך, כי אני מרגישה שבכל יום אני מאבדת בית או חרוז.
לא נשאר הרבה, למרבה המזל, חֶלקות בשולי התודעה, שדות נטושים.
חֶלקות זו מילה נדירה, אני מבטאת אותה בגאווה.
אבל הראש הולך ומתרוקן, זה מה שקורה, וחייבים להשיל מטען כאשר הכוחות אינם כתמול שלשום, ועדיין יש לפנייך כברת דרך.
בכל זאת יש לי חשק לחזור על השיעור הארוך הזה, כמו בימים שהייתי ילדה, ובסוף השנה המחברת שלי הייתה מסודרת, בלי מחיקות ובלי כתמים, ואמרו לי ילדה טובה.
אני כבר לא זוכרת שמות ופרצופים של כמה אנשים, אני יודעת שהם היו, כי הותירו גומחה שמעידה על נוכחות בעבר:
אבל בחור הזה צומח רק צל.
אינני זקנה עד כדי כך שאסכים לקבור הכול בשכחה, לפעמים בערב אני נשטפת בגעגוע למה שהיה, שאינו חוזר אפילו בזיכרון.
געגוע חלול לזמן שחלף, לעונות, לידידים, לאהבות.
בכל יום אני מתכוננת לערוך את רשימת המלאי, אף שרבים מן המדפים עמוסים רק באבק.
אני כותבת, רושמת על פתקים שאני שוכחת אחר־כך במקום כלשהו, לפעמים אני מדברת לעצמי בקול רם.
כל עוד יש מילים, אפשר שגם העבר עוד קיים, פירורים המוחזקים באגרוף מנומר בכתמי זקנה:
אחר־כך האגרוף נפתח, והכול נושר.
אני משתעשעת בתשבצים, אבל רק בתשבצים קלים.
הבוקר צלצל בדלת בחור, כאן ברחוב פּוֹג'ו פּוֹיאנו, בבית שלי.
אני גרה בבית מספר עשרים של רחוב פוג'ו פויאנו, רחוב יפה עם עצים, עם כנסייה, עם בר ועם מכבסה:
אני תמיד משננת לעצמי את הכתובת, למקרה שערב אחד לא אמצא את הדרך לביתי.
פתחתי את הדלת, כי אינני רוצה לפחד.
בעיתון קראתי סיפורים על קשישים שנשדדו על־אל ידי אנשים שהתחזו לעובדים סוציאליים, על־ידי בחורות חייכניות, על־ידי גברים שכביכול באו למכור פחיות של שמן או אנציקלופדיות במחיר מוזל.
הזקנים חשדנים, אבל אני יודעת שהעולם הרבה יותר חכם מהבחור, ואני לא רוצה להסתגר מאחורי דלת פלדה, היא דומה יותר מדַי למכסה של ארון קבורה.
יבוא יום ואשב לבדי בדממה, אבל עדיין מוקדם.
בוקר טוב, גברת סלביאטי, אמר לי הבחור והעלה חיוך ביישני בשורה של שיניים לבנות, ונראה כאילו גם הבלורית השמוטה על מצחו התנדנדה במחווה של ידידות.
הוא לבש חליפה כהה, מקטורן ומכנסיים מגוהצים כהלכה, חולצה בצבע תכלת עם צווארון קצת גבוה, ועניבה אדומה עם ציורי סמלים קטנים.
הוא נעל נעליים חומות, מבריקות, מחודדות.
באתי בעניין הבית בכפר, אמר לי, אולי משרד התיווך שבו אני עובד יצליח למכור אותו, כבר קיבלנו הצעות.
כבר שנים הבית הזה עומד למכירה, המון שנים, אבל איש לא רוצה בו.
אינני יודעת אפילו כמה משרדי תיווך טיפלו בו לשווא.
את משרד התיווך של הבחור הזה, “זמן לבתים", כך נכתב על כרטיס הביקור שמסר לי, ממש לא זכרתי.
אנחנו מיומנים, אמר לי, בשביל הבית שלך זה הזמן המתאים, לפני שנים אבא שלך דיבר עליו עם אבי, ועכשיו הטיפול עבר אלַי.
לא ידעתי מה לעשות, מה לומר, אולי הייתי אמורה להזמין אותו שיישב, להציע לו כוס קפה, לספר לו משהו על הבית הזה, הזרוק בין שדות במרחק ארבעים קילומטר מרומא.
אולַי היה עלַי לשלם בעבור הטיפול שלו, אינני יודעת, לא ציפיתי לשום דבר בבוקר זה של אפריל, רק לערוך קניות בסופרמרקט, לטגן ביצה במחבת הקטנה ולהקשיב ברדיו לדברים שאני כבר לא מבינה.
שמי גבריאל, אמר הבחור והשליך לאחור את הבלורית השחורה שהוסיפה לכסות על עיניו.
אם את רוצה, גברת סלביאטי, נוכל לגשת יחד לראות את הבית, המכונית שלי חונה למטה, אם תרצי אני יכול להזמין כבר היום קונה פוטנציאלי.
הבחור הזה הזכיר לי ציפור, מן הציפורים שמצייצות בעליזות בכלובים ובלילה נמות כשהן מכוסות בבד שחור.
ציפור כזאת שמטילה ביצים, דוגרת עליהן ואוכלת אותן.
חשבתי שאינני יכולה לצאת עם איש לא מוּכּר, עוד לא השתגעתי, אני לא רוצה למות, אבל הוא חייך כאילו הדבר בלתי נמנע, ואני אמרתי בסדר, אקח את הארנק שלי וניסע.
גם הלילה הוקפץ משנתו אַנסֶלמוֹ המסכן, שאשתו ניערה אותו ומשכה בכעס את זרועו.
"אתה שוב צוחק!"
המום כולו, אפו עדיין גדוש בשינה ושרקני במקצת מההתנשפות שבעקבות ההקפצה, הוא בלע את רוקו, גירד את חזהו השעיר ואמר בקדרות, "אלוהים… גם… גם הלילה?"
"כל לילה!
כל לילה!" געתה אשתו, חיוורת מקנאה ומבוז.
אדון אנסלמו התרומם ונשען על מרפקו, המשיך לגרד את חזהו בידו האחרת, ושאל ברוגז:
"את בטוחה לגמרי?
אני סתם מעקם את השפתיים בגלל הפרעות בעיכול, ולך נדמה שאני צוחק."
"לא, אתה צוחק, צוחק, צוחק," חזרה היא שלוש פעמים.
"אתה רוצה לשמוע איך?
ככה." והיא חיקתה את הצחוק הגדול והגרגרני שבעלה השמיע כל לילה.
אדון אנסלמו שאל, נדהם, מושפל וכמעט לא מאמין, "כך?"
"כן, כך, כך!"
ואשתו, שהיתה מותשת מהמאמץ שהשקיעה בצחוק הזה, שמטה את ראשה על הכריות ואת ידיה על השמיכות ונאנחה.
"אוי, אלוהים, הראש שלי…" בחדר הלך ודעך בהשתנקויות קלות אורו של הנר שעמד על השידה לפני צלם המדונה של לוֹרֶטוֹ.
עם כל השתנקות של האור היה נדמה שכל הרהיטים מנתרים במקומם.
רוגז והשפלה, זעם וצער, ניתרו אף הם באופן דומה בנשמתו הממוטטת של אדון אנסלמו בגלל הצחוקים המתמיהים האלה שהשמיע כל לילה בשנתו, אלה שעוררו חשדות בלב אשתו כי בעודו ישן הוא משתכשך לו בתוך מי-יודע-אילו תענוגות, בעוד היא כאן, שוכבת לצדו, ערה ועצבנית מכאב הראש המתמשך, הקַצֶרֶת הנוירוטית, פרפור הלב, ובקיצור, כל המחלות האפשריות והדמיוניות שיכולות להימצא לאישה רגשנית המתקרבת לגיל חמישים.
"את רואה שאדליק את הנר?"
"תדליק, כן, תדליק!
ותן לי מיד את הטיפות;
עשרים בתוך רבע כוס מים."
אדון אנסלמו הדליק את הנר וירד מהמיטה מהר ככל שיכול.
וכך, בכותונת ויחף, כשעבר לפני הארון כדי לקחת את בקבוק סם ההרגעה והטפטפת, ראה את עצמו במראה, ובתנועה מוכנית הרים יד והחזיר למקומה את קווצת השיער הארוכה שבעזרתה דימה להסתיר איכשהו את הקרחת שעל ראשו.
אשתו הבחינה בזאת ממיטתה.
"מסדר לעצמו את השיער!" העוותה את פניה בלעג, "אפילו בלילה, בכותונת, בזמן שאני פה גוססת!"
אדון אנסלמו הסתובב כאילו הכיש אותו נחש, הצביע לעבר אשתו, וצעק, "את גוססת?"
"הייתי רוצה," התלוננה זו, "שאלוהים ייתן לי להתנסות, אני לא אומרת בהרבה, אלא רק בקצת ממה שאני סובלת ברגע זה."
"לא, לא יקירתי," רטן אדון אנסלמו, "אילו באמת היית מרגישה רע כל כך, לא היית מטריחה את עצמך לנזוף בי על תנועה לא רצונית.
בקושי הרמתי את היד, הרמתי… לעזאזל!
כמה טיפות שמתי?"
והוא שפך על הרצפה בזעם את המים שבכוס – שלתוכה, במקום עשרים, טיפטף מי-יודע-כמה טיפות של סם הרגעה – והלך לעבר המטבח, כך כפי שהיה, יחף ובכותונת, כדי להביא מים חדשים.
"אני צוחק…!
אלוהים אדירים, אני צוחק," אמר לעצמו בזמן שעבר על קצות אצבעותיו במסדרון הארוך ובידו הנר.
מתוך דלת פתוחה באותו מסדרון בקע קול קטן.
"סבא'לה…" זה היה קולה של אחת מחמש נכדותיו הפעוטות, קולה של סוזנה, הגדולה שבהן והאהובה ביותר על אדון אנסלמו, שקרא לה סוזי.
שנתיים לפני כן, עם מותו של בנו היחיד, הוא אסף לביתו את חמש הנכדות ואת כלתו.
הכלה, אישה קודרת שהצליחה ללכוד את בנו המסכן בגיל שמונה-עשרה, ברחה לפני כמה חודשים מהבית, למרבה המזל, עם אדון מסוים, חבר אינטימי של בעלה המנוח, וכך נשארו חמש הנכדות (שלגדולה שביניהן, סוזי, מלאו אך בקושי שמונה שנים) תחת כנפיו שלו, מכיוון שתחת כנפיה של הסבתא, שסובלת מכל המחלות ההן, מובן מאליו שאינן יכולות להישאר.
לסבתא אין כוח להשגיח אפילו לא על עצמה.
אבל היא השגיחה גם השגיחה בשעה שאדון אנסלמו הרים בהיסח הדעת את ידו כדי להחזיר למקומן את עשרים וחמש השׂערות שעדיין נותרו לו על פדחתו.
וזאת משום שלמרות כל מחלותיה יש לה כוח, לסבתא, לקנא לו באכזריות, כאילו שבגילו הרך, חמישים ושש שנים, עם זקן לבן וראש קירח, בין כל התענוגות שזימן לו הגורל ועם חמש הנכדות האלה שתחת כנפיו ושלא ידע איך יפרנס אותן ממשכורתו הצנועה, עם לבו המדמם עדיין בגלל מות הבן האומלל, הוא יכול בכלל לקוות להתעלס עם נשים יפות.
ואולי לא בגלל זה צחק?
אבל כן, כן!
מי יודע כמה נשים הרעיפו עליו נשיקות בחלומותיו, כל לילה!
בזעם שכזה ניערה אותו אשתו, בחרון נורא שכזה צעקה לעברו, "אתה צוחק!" שוודאי אפשר להסבירם רק בקנאה.
וקנאה זו… מה היא בסך הכול?
רסיס קטן ומגוחך של אבן מהגיהנום שהגורל נתן בידי אשתו כדי שתוכל לשעשע את עצמה בגירוד פצעיו, כל הפצעים שחייו הואילו ברוב חסדם לפזר עליו.
אדון אנסלמו הניח את הנר על הרצפה ליד הדלת כדי שהאור לא יעיר את שאר הנכדות, ונכנס לחדרון לקול קריאתה של סוזי.
למרבה נחמתו של הסב שאהב אותה כל כך, סוזי לא התפתחה יפה.
כתף אחת שלה היתה גבוהה מרעותה ואלכסונית, וצווארה הלך ונעשה מיום ליום דומה לגבעול, חלוש מכדי לתמוך בראשה הגדול מדי.
אוי, הראש הזה של סוזי… אדון אנסלמו הרכין את ראשו מעל המיטה כדי שהנכדה תוכל להקיף את צווארו בזרועה הדקיקה, ואמר, "את יודעת, סוזי?
צחקתי!"
סוזי הביטה בפניו בהתפעלות מיוסרת.
"גם הלילה?"
"כן, גם הלילה.
צחו-הו-הוק גדול כזה… די, תני לי ללכת, מתוקה, להביא מים לסבתא… תישני, תישני, ותשתדלי לצחוק גם את, בסדר?
לילה טוב."
הוא נשק לנכדה על שׂערה, הידק סביבה היטב היטב את השמיכות, והלך למטבח להביא מים.
למרות החובות הרבות שהשפיע עליו גורלו, אדון אנסלמו הצליח (שוב, למרבה הנחמה) לרומם את רוחו בעזרת מחשבות פילוסופיות, שאף שלא פגמו כלל באמונתו ברגשות היושר שהיו מושרשים עמוק בלבו, גזלו ממנו את העידוד שבאמונה באלוהים, זה שמפצה וגומל ממשכנו שם למעלה.
ומכיוון שלא היה יכול להאמין באלוהים, לא היה יכול, כתוצאה מכך, גם להאמין, כפי שהיה רוצה, בקיומו של ליצן שטני כלשהו שמתחבא בתוך גופו ומשעשע את עצמו בצחוקים כל לילה, ומוליד חשדות קודרים שכאלה בנשמתה של אשתו הקנאית.
אדון אנסלמו היה בטוח, בטוח מעל לכל ספק, שלא חלם שום חלום שיכול לעורר את הצחוקים האלה.
למעשה, הוא לא חלם כלל, הוא לא חלם אף פעם!
הוא שקע כל ערב, באותה שעה עצמה, לתוך שינה כבדה כעופרת, שחורה, עיקשת ועמוקה מאוד, ונדרשו לו מאמצים כבירים כדי להתעורר ממנה!
עפעפיו הכבידו על עיניו כשתי אבני מצבה.
וכך, כשמסלקים את השטן ומסלקים את החלומות, לא נותר כל הסבר לצחוקים, פרט למחלה כלשהי, מסוג חדש, אולי התכווצות של המעיים שמתבטאת בהתקפי הצחוק המצטלצלים האלה.
הוא התכוון באחד הימים הקרובים להיוועץ ברופא הצעיר, מומחה למחלות עצבים, שהגיע לפחות פעם ביומיים לביקור אצל אשתו.
חוץ מאשר תמורת ידיעותיו, הרופא הצעיר המומחה גבה מלקוחותיו תשלום גם תמורת שׂערו הבלונדיני שנשר בטרם עת מרוב לימודים, ותמורת ראייתו שנחלשה, בטרם עת גם היא, בשל אותה סיבה.
והיה לו, מעבר לידיעותיו הייחודיות במחלות עצבים, ייחוד נוסף שהוא הציע, בחינם הפעם, לאדונים-הלקוחות:
היו לו, מאחורי משקפיו, עיניים בשני צבעים שונים:
האחת צהובה והאחרת ירוקה.
הוא נהג לעצום את הצהובה ולקרוץ בירוקה, והסביר הכול, כן, הוא הסביר הכול בבהירות מופלאה לשביעות רצונם המלאה של האדונים-לקוחות, אפילו במקרה שעמדו למות.
"אמור לי, דוקטור, יכול להיות שמישהו צוחק מתוך שינה בלי לחלום?
אבל חזק, אתה שומע, מין צחו-הו-הוק שכזה…" הרופא הצעיר פרש לפני אדון אנסלמו את התיאוריות החדשות ביותר על אודות השינה והחלומות.
הוא דיבר במשך כמחצית השעה וגדש את דבריו במונחים ביוונית, אלה שמשווים למקצוע הרפואה חזות מכובדת כל כך, ולבסוף סיכם כי "לא, זה לא יכול להיות.
בלי לחלום אי-אפשר לצחוק מתוך שינה באופן כזה."
"אבל אני נשבע, אדוני הרופא, שאני בכלל לא חולם, לא חולם, לא חלמתי אף פעם!" קרא ברוגז אדון אנסלמו, שהבחין בחיוך הלעגני שבו קידמה אשתו את סיכומיו של הרופא הצעיר.
"אה, אינני חושב!
רק נדמה לך," הוסיף הרופא, ואז שב ועצם את עינו הצהובה וקרץ בירוקה.
"נדמה לך, אבל אתה חולם, בוודאות, אלא שזכר החלום לא נשמר מכיוון שאתה ישן שינה עמוקה.
בדרך כלל, כפי שהסברתי לך, אנו זוכרים רק את החלומות שאנחנו חולמים כאשר צעיפי השינה, אם נכנה זאת כך, כבר מדוללים למדי."
"זאת אומרת שאני צוחק בחלומות שאני חולם?"
"ללא כל ספק.
אתה חולם חלומות עליזים, וצוחק."
"איזו נבזות!" נפלט מפיו של אדון אנסלמו.
"אני כנראה עליז, לפחות בחלומות, אדוני הרופא, ולא יכול לדעת את זה!
כי אני נשבע שאני לא יודע על כך שום דבר!
אשתי מנערת אותי וצועקת עלי:
'אתה צוחק!' ואני מסתכל אל הפה שלה מבולבל לגמרי, כי אני ממש לא יודע, לא שצחקתי ולא על מה צחקתי."
ובכן, הנה, זהו הדבר.
כן, כן, כך צריך להיות.
בעזרת ההשגחה העליונה, מתוך שינה, בסתר, הטבע עוזר לו.
מיד לאחר שהוא עוצם את עיניו על חזיון סבלותיו, הטבע מפשיט את נשמתו מכל בגדי האבלות שלה ומוביל אותו קליל-קליל, כמו נוצה, דרך שבילים רעננים של חלומות עליזים להפליא.
זה נכון שהוא שולל ממנו באכזריות את זכרם של מי-יודע-אילו תענוגות מרנינים, אך בכל אופן, הוא ודאי מפצה אותו, ובדרך לא מודעת משקם את נשמתו, כדי שביום שלמחרת יהיה נכון לשאת את מצוקותיו ואת סבלות גורלו.
וכעת, כשהיה חוזר ממשרדו, היה אדון אנסלמו מושיב על ברכיו את סוזי, שידעה לחקות יפה כל כך את הצחוק שהוא צוחק כל לילה, אחרי ששמעה אותו פעמים רבות כל כך מפיה של סבתא.
הוא היה מלטף את פניה הקטנות, הכמושות כפני זקנה, ושואל אותה, "סוזי, איך אני צוחק?
נו, מתוקה, תני לי לשמוע את הצחוק היפה שלי."
וסוזי היתה מטילה את ראשה אחורנית, חושפת את צווארה החלוש ממחלת הרככת ומתפרצת בצחוק עליז, רחב, שופע ולבבי.
אדון אנסלמו המאושר היה מקשיב לה ונהנה.
אף שדמעות עלו בעיניו למראה צווארה העלוב של הילדונת.
הוא היה נד בראשו, מביט החוצה מבעד לחלון ונאנח.
"מי יודע כמה אני מאושר, סוזי!
מי יודע כמה אני מאושר בחלום כשאני צוחק כך."
אך למרבה הצער, היה על אדון אנסלמו להתפכח גם מאשליה זו.
פעם אחת, במקרה, נזכר באחד מחלומותיו, אלה שהביאו אותו לצחוק גדול כל כך כל לילה.
והנה החלום:
הוא ראה גרם מדרגות רחב שעליו טיפס בקשיים מרובים ובעזרת מקל הליכה איש ושמו טוֹרֶלָה, חבר ותיק לעבודה, בעל רגליים מעוקמות.
אחרי טורלה טיפס בזריזות מנהל המשרד, האדון המכובד רידוֹטי, שהשתעשע באכזריות בשעה שהכה במקל את מקלו של טורלה, שמחמת רגליו המעוקמות נאלץ להישען עליו היטב.
בסופו של דבר התכופף המסכן הזה, טורלה, שלא היה יכול לשאת זאת עוד, נאחז בשתי ידיו באחת המדרגות והחל לשלח בעיטות, כמו פרד, לעבר האדון רידוטי.
זה ציחקק בלעג והתחמק במיומנות מהבעיטות, וניסה לתקוע את חוד מקלו האכזרי בישבנו הבולט של טורלה המסכן, בדיוק באמצע, ולבסוף אף הצליח בכך.
למראה החיזיון הזה התעורר אדון אנסלמו עם חיוך שהתאבן בפתאומיות על שפתיו, והרגיש כיצד נופלת רוחו ושוקעת נשמתו.
הו, אלוהים, האומנם בגלל זה הוא צוחק?
בגלל שטויות שכאלה?
הוא כיווץ את שפתיו בעווית של תיעוב עמוק ותהה בינו לבין עצמו.
בגלל זה הוא צוחק!
זה כל האושר הגדול שבו הוא טובל בחלומותיו!
הו, אלוהים… הו, אלוהים… אך הרוח הפילוסופית ששכנה בתוכו זה שנים נחלצה גם הפעם לעזרתו, והראתה לו שאך טבעי הוא כי הוא צוחק מדברי הבל.
וכי ממה היה רוצה לצחוק?
בתנאֵי חייו היה זה הכרחי שיהפוך לטיפש כדי לצחוק.
וכי אחרת איך הוא יכול לצחוק?
*תרגום זה התפרסם בקובץ "אהבות ללא אהבה", הוצאתאחוזת בית, 2006. יום חמישי, סיפור תשיעי
פדריגו לבית אלבֶּריגי אוהב ואין משיבים לו אהבה;
הוא מפזר את כל הונו באורח חייו המפואר עד שנותר בידיו רק בז, וכיוון שלא נשאר לו מאום זולתו, הוא מגיש אותו מאכל לאהובתו בבואה לביתו;
כאשר נודע הדבר לאשה היא משנה את דעתה, לוקחת את פדריגו לבעל ועושה אותו לאיש עשיר.
פילומנה כבר סיימה את דבריה, כאשר ראתה המלכה כי אין אלא לדיוניאו להשמיע את סיפורו לפי הזכות היתרה שניתנה לו, ואמרה בפנים שׂוחקות:
כבר בא תורי לשאת את דברי ואני, גבירותי היקרות מכול, אעשה זאת בחפץ-לב ואספר סיפור הדומה מקצתו לקודמו:
זאת לא רק למען תדענה השפעת חִנכן על לבבות אציליים, אלא גם כדי ללמדכן לחלק בעצמכן את תשורותיכן, כאשר ראוי לעשות זאת, בלי להניח תמיד ליד המזל לכוון את העניינים האלה, שכן כרגיל המזל מעניק מתנות בלא שיקול-דעת, ולרוב במידה יתרה.
עליכן לדעת אפוא כי קוֹפּוֹ בן בּורגֶזֶה דומֶניקי – אשר היה לפנים, ואולי עודנו היום, איש נערץ ובעל סמכות גדולה בעירנו בזכות הליכותיו ומידותיו יותר משבגלל אצילות דמו – בהיותו כבר שׂבע ימים מצא עונג רב בשיחה עם שכניו ועם אנשים אחרים על קורות העבר.
זאת היטיב לעשות יותר מכל אדם אחר זולתו, והעלה זיכרונות לפי סדר, בדייקנות ובלשון צחה.
הוא היה רגיל לספר בין שאר דבריו הנאים כי בפירנצה היה פעם בחור ושמו פדריגו בן אדון פיליפו אלבֶּריגי, הלה הצטיין בתרגילי נשק ובאורח חייו המפואר יותר מכל פרחי האבירים בחבל טוסקאנה.
כפי שקורה לרוב האנשים האצילים, התאהב באשה אצילה, הגבירה ג'ובאנה שמה, אשר נחשבה בימיה לאחת הנשים היפות והחינניות ביותר בפירנצה, וכדי לזכות באהבתה השתתף בתחרויות אבירים ובמופעי קרב, עשה נשפים וחגיגות, חילק מתנות ובזבז את כספו בלא גבול.
ואולם צניעותה לא היתה פחותה מיופיה, לכן לא נתנה דעתה לא לכל הדברים האלה שנעשו למענה, ואף לא לאיש שעשה אותם.
ובכן, כיוון שפדריגו הוציא כספים הרבה יותר מיכולתו ולא זכה לקבל דבר תמורתם, הנה כפי שקורה בקלות פיזר את כל הונו ונעשה עני מרוד, ולא נותרה לו אלא אחוזת שדה זעירה, אשר מהכנסותיה התפרנס בדוחק רב.
ולבד מזאת נותר בידו בז אחד, מהמשובחים ביותר.
היות שאהבתו של פדריגו היתה עזה מתמיד, אך ראה כי אין עוד ביכולתו לחיות בעיר ברמה נאותה כלבבו, הלך להתיישב בקאמפי, במקום שהיתה אחוזתו הקטנה.
שם נשא באורך-רוח את עול עוניו, וכאשר יכול, היה יוצא לציד עם הבז בלי לבקש את עזרת הבריות.
והנה יום אחד, אחרי שפדריגו כבר ירד לשפל המדרגה, נפל בעלה של ג'ובאנה למשכב, ובראותו כי מותו קרב הכין את צוואתו.
הואיל והיה עשיר מופלג מינה ליורשו את בנו, שכבר היה בוגר דיו, ונוסף על כך כיוון שאהב מאוד את הגבירה ג'ובאנה, קבע שאם ימות הבן בלא יורש חוקי, יעבור הרכוש לידי ג'ובאנה.
ואחר-כך נפטר ומת.
ובכן, אחרי שהתאלמנה הגבירה ג'ובאנה, נהגה כמנהג נשותינו וכל שנה בימות הקיץ יצאה לכפר עם הבן הזה, לאחוזה מאחוזותיה הסמוכה מאוד לזו של פדריגו.
כך אירע שהנער התיידד עם פדריגו, ומצא שעשוע בעופות ציד ובכלבים.
ומשראה פעמים רבות את הבז של פדריגו במעופו, והבז מצא חן בעיניו, השתוקק מאוד לקבל אותו אך לא העז לבקשו, שכן ראה כמה יקר העוף לפדריגו.
אלה היו פני הדברים, כאשר חלה הנער.
ואמו הצטערה על כך צער רב, כי לא היו לה בנים מלבדו והיא אהבה אותו אהבת נפש, וכל היום טרחה סביבו, ולא פסקה מלעודדו.
תכופות שאלה אותו אם חשק במשהו, והתחננה לפניו להגיד לה מה הדבר, שכן ודאי תשתדל להשיג למענו, אם רק יהיה דבר שאפשר להשיג.
הנער שמע פעמים רבות את הצעותיה, ובסוף אמר לה:
"אמי, אני מאמין שאם תצליחי להשיג למעני את הבז של פדריגו, אבריא במהרה."
לשמע דבריו, שקעה האשה בהרהורים שעה ארוכה, והחלה לשקול בדעתה מה עליה לעשות.
ידעה שפדריגו אהב אותה זמן רב, ואולם לא זכה ממנה ולוּ למבט אחד, לכן אמרה בלבה:
"איך אוכל לשלוח אליו שליח או לבוא אליו בעצמי לבקש את הבז הזה?
הן שמעתי כי הוא הבז הטוב ביותר שעף ביום מן הימים, ומלבד זאת הוא שנותן לו את מחייתו.
ואיך אוכל להיות סרת טעם עד כדי כך שאבקש לגזול את הנאתו האחרונה של אדון אציל, שלא נותר לו מאום מלבדה?" ובהיותה טרודה במחשבות אלה לא ידעה מה עליה לומר והשתהתה בתשובתה לבנה, אף-על-פי שהיתה בטוחה לגמרי שתשיג את הבז אם תבקשו.
בסוף גברה עליה כל-כך אהבתה לבן, עד כי גמרה אומר שכדי למלא את רצונו לא תשלח שליח, אלא תלך לבקש את הבז בעצמה ולהביאו לו ויהי-מה, והשיבה לו:
"בני, התעודד ונסה בכל כוחך להחלים, אני מבטיחה שאלך לבקשו ואביאהו לך, זה הדבר הראשון שאעשה מחר בבוקר." הנער שמח מאוד על כך, ומצבו השתפר קלות כבר ביום ההוא.
בבוקר המחרת יצאה הגבירה ולקחה עמה עוד אשה לבת-לוויה, וכמו מטיילת להנאתה ניגשה לביתו הקטן של פדריגו וביקשה לקרוא לו.
היות שכל הימים ההם, ובכללם היום ההוא, לא היו ימי ציד בעזרת ציפורים, שהה פדריגו בגינתו ופיקח על ביצוע מלאכות קלות כלשהן.
וכאשר שמע כי הגבירה ג'ובאנה מבקשת שיבוא לדלת הכניסה, התפלא מאוד, אך אץ בשמחה לקדם את פניה.
כאשר ראתה אותו בא, קמה הגבירה לקראתו בחינניות אצילית, ואחרי שפדריגו בירך אותה בהדרת-כבוד אמרה:
"שלום לך, פדריגו!" והוסיפה:
"באתי לפצות אותך על הרעות שבאו עליך בגללי, באשר אהבת אותי יותר מדי.
וזה הפיצוי:
רצוני לסעוד עמך הבוקר, בלי גינוני טקס, עם חברתי זאת."
פדריגו ענה לה בהכנעה:
"גבירתי, איני זוכר שרעה כלשהי באה עלי בעטיך מימי, אלא רוב טוב בלבד, עד כי אם היה בי ערך כלשהו, בא לי בזכות ערכך ובזכות האהבה שרחשתי לך.
ודאי שבואך אלי עתה, בנדיבותך הרבה, יקר לי הרבה יותר משהיה אילו שוב יכולתי להוציא כסף כמו לפנים, שכן באת אצל מארח אביון." ובאומרו זאת קיבל אותה בשפלות-רוח בתוך ביתו והוליכה ממנו אל גינתו, וכיוון שלא היה שם איש לארח עמה לחברה, אמר לה:
"גבירתי, היות שאין כאן איש זולת האשה הטובה האת, רעייתו של האיכר, תהיה לך היא לחברה בשעה שאלך להשגיח כי יערכו את השולחן."
על אף עוניו המרוד עדיין לא הבין פדריגו כיאות שפיזר את כל הונו בלא מידה, ואולם הואיל ובאותו בוקר לא מצא דבר לכבד בו את הגבירה, שלפנים כיבד למענה אנשים רבים מספור, נפקחו עיניו.
וכך במצוקת נפשו הרבה קילל בלבו את ביש מזלו.
והתהלך אנה ואנה, כאדם שיצא מדעתו, ולא מצא בביתו שום כסף ושום חפץ לתת עבוט, ומכיוון שכבר נתאחרה השעה, ורב היה חפצו לכבד בכל-זאת את הגבירה האצילה במשהו, אך לא רצה לבקש דבר מאיש, אף לא מהפועל שלו, נפל מבטו על הבז הטוב שלו, שראה אותו עומד על המוט בטרקלין הקטן שבביתו.
לכן כיוון שלא היה לו דבר זולתו להיעזר בו, תפס את הבז ומצא שהוא שמן, וחשב אפוא כי יוכל להיות מאכל יאה לגבירה נכבדה כזו.
לפיכך לא הרהר עוד ומלק את צווארו, וציווה על משרתת צעירה שלו להשחילו מיד על שַפוּד, מרוט נוצות ומותקן כראוי, ולצלותו כיאות:
ערך את השולחן ופרש מפות צחורות, שנותרו לו עוד מעטות מהן, ושב בארשת פנים עליזה לאשה שבגנו, ואמר כי כבר ערוכה הסעודה הדלה שיש בידו להציע.
על כן קמו האשה ובת-לווייתה וישבו לשולחן עם פדריגו, אשר שירת אותן במסירות רבה ביותר, ובלא שידעו מה הן אוכלות, סעדו את לבּן בבז המשובח.
לאחר שקמו מאצל השולחן, ושעה ארוכה שוחחו בנעימים עם המארח, נראה לגבירה כי באה העת לומר לשם מה בעצם באה, לפיכך פתחה ואמרה לפדריגו בנועם:
"פדריגו, אם עודך זוכר את אורח חייך הקודם ואת שמירתי על כבודי (דבר שבעיניך ודאי נראה נוקשות ואכזריות), אין כל ספק בלבי שתתפלא על עזות-מצחי, כאשר תשמע לשם מה בעצם באתי לכאן.
אך לוּ היו לך בנים, עתה או קודם-לכן, ובגינם היית יכול לדעת מה עזה האהבה אליהם, כי אז נדמה לי שיכולתי לבטוח שתסלח לי על חוצפתי, ולו גם מעט.
ואולם אף כי אין לך בנים, הרי אני, שבן אחד לי, אינני יכולה להשתמט מהחוקים השולטים בכל שאר האמהות, וכיוון שעלי להיכנע לכוחם, אני נאלצת לבקש ממך, נגד רצוני ונגד כל מה שמקובל וראוי, שתיתן לי שי דבר שאני יודעת כי הוא יקר לך מאין כמוהו:
ובצדק, כי גורל הדלות שנגזר עליך לא הותיר לך שום שעשוע זולתו, שום הנאה ולא נחמה מלבדו.
ובכן, השי שאני מבקשת ממך הוא הבז שלך, כי ילדי חושק בו כל-כך, שאם לא אביאהו לו אני חוששת כי מחלתו תחמיר מאוד, עד כי ייווצר מצב אשר בעקבותיו אאבד אותו.
לכן אבקשך, ולא בשל אהבתך לי, שאינך חייב לי מאום בגללה, אלא בשל אצילות רוחך, שמעשי נדיבותך הוכיחו כי אין רבה כמוה, בשמה אבקש כי תיאות לתת לי את הבז, וכך אוכל לומר שבזכות השי הזה הצלתי את חיי בני, ובעבור זאת יהיה בני אסיר-תודה לך לעד."
בשמוע פדריגו את בקשת הגבירה, וביודעו כי לא יוכל למלא את רצונה, שכן הגיש לה את הבז למאכל, פרץ בבכי לעיניה בטרם יוכל להשיב מלה.
תחילה חשבה הגבירה כי בכיו נובע יותר מכול מצערו על שייאלץ להיפרד מהבז הטוב שלו, ועמדה לומר לו כי היא חוזרת בה מבקשתה, ועם זאת התאפקה והמתינה שפדריגו יענה לה לאחר פרץ הבכי, והוא אמר לה כך:
"גבירתי, לאחר שרצה האל כי בך ידבק לבי, חשבתי שיד הגורל פגעה בי רבות ועל כך התלוננתי.
אך כל אלה היו כאין וכאפס לעומת מעשיו בי עכשיו, ולכן לא אשלים עם גורלי לעולם, בחושבי שבאת לכאן, לביתי הדל, ואילו כאשר היה ביתי עשיר לא הואלת בטובך לבוא אליו, ועתה את מבקשת ממני רק שי קטן, ובשל מה שעולל לי הגורל לא אוכל לתת לך:
ומדוע אי-אפשר לעשות זאת, אומר לך בקיצור.
כאשר שמעתי כי את ברוב חסדך ביקשת לבוא לסעוד עמי, חשבתי כי עֵקב רום מעלתך וערכך הרב ראוי ורצוי שאכבדך, עד כמה שידי משגת, במאכל משובח יותר מהנהוג להגיש בדרך-כלל לאנשים אחרים.
לפיכך משנזכרתי בבז שאת מבקשת ממני ובטיבו של הבז הזה, חשבתי כי יהיה מאכל יאה לך, והבוקר קיבלת אותו צלוי על המגש, שכן סברתי כי זאת הדרך הטובה ביותר להעניקו לך.
ואולם עתה רואה אני כי חפצת לקבלו בצורה אחרת, וצר לי כל-כך על שאיני יכול למלא את בקשתך, עד כי איני מאמין כי ביום מן הימים אמצא מרגוע לנפשי."
כה אמר וציווה להשליך לפניה לעדות את הנוצות ואת הרגליים ואת המקור, והגבירה ראתה ושמעה את הדברים האלה.
תחילה גערה בו כי הרג בז כזה כדי להאכיל אשה, ואחר-כך היללה ושיבחה בלבה רבות את רוחב לבו, שהעוני לא הצליח לדכא ואף לא יצליח.
אחר-כך, משנגוזה תקוותה לקבל את הבז ובשל כך החלה לפקפק בהחלמת בנה, הלכה לדרכה בלב כבד, ושבה אל בנה.
והוא, אולי בגלל כאבו על כי לא הצליח לקבל את הבז, או מפני שחוליו הביאוֹ לידי כך בהכרח, הלך לעולמו לאחר ימים לא רבים, למרבה יגונה של האם.
והיא, לאחר שהיתה שקועה זמן ארוך בבכי וביגון מר, כיוון שעכשיו נותרה עשירה ביותר וגם היתה צעירה לימים, הפצירו בה אחֶיה שוב ושוב כי תינשא שנית.
לנוכח ההטרדות האלה, על-כורחה נזכרה במעלותיו של פדריגו ובמעשה הנדיבות האחרון שלו, כאשר הרג את הבז המשובח כדי לכבדה, ואמרה לאחֶיה:
"הייתי נמנעת מכך ברצון, לוּ הסכמתם לזאת.
ואולם אם רצונכם שאנשא, ודאי לא אבחר בשום איש, אלא אם כן אזכה בפדריגו לבית אלבריגי."
אחיה לעגו לה ואמרו:
"טיפשה שכמוך, מה את אומרת?
איך את יכולה לרצות באביון חסר כול?"
והיא השיבה להם:
"אחַי, יודעת אני היטב שדבריכם נכונים, אך אני מעדיפה אדם הזקוק לעושר, ולא עושר הזקוק לאדם."
האחים שמעו את אשר בלבה, וכיוון שהכירו את פדריגו זמן ארוך, על אף עוניו הרב מילאו את רצון אחותם, ונתנו לו אותה ואת כל רכושה.
והוא, משראה כי השיאו לו אשה כזאת, שאהב כל-כך, ועוד התעשר עושר רב, שיפר את ניהול משק הבית וחי עמה באושר עד אחרית ימיו.
*מתוך "דקאמרון", הוצאת כרמל, 2000.
בזמן שהמתין שימלאו לו את המכל באחת מאינספור תחנות הדלק בתחילת כביש קאסיה, ביציאה מפירנצה, לא הפסיק עורך-דין אָדַמי להסתכל על הנערה בחולצה ובג'ינס הכחולים, שעמדה על שפת הכביש מעט לפניו.
היא היתה גבוהה ומעודנת, שׂערה הבלונדיני היה פזור ובהיר מאוד, ולרגליה היה מונח תרמיל גדול.
ללא ספק זרה, אולי נורדית, מאלה שמטיילות בכל אירופה בטרמפים.
ודאי ביישנית, או עצלנית במידה שלא תיאמן, כי היא מניחה למכוניות שלפניה לעבור בלי לאותת במחווה הרגילה והמוכרת של עצירת טרמפ.
גם לעורך-דין אדמי לא עשתה שום סימן, אבל הוא, מתוך מין דאגה מלאת חסד שנחה עליו, עצר את המכונית, ובעודו פותח את החלון כדי להזמין אותה פנימה, שאל:
"רומא?".
אולי הנערה לא היתה לא ביישנית ולא עצלנית, אלא בסך הכול זהירה:
היא נעצה בו זוג עיניים בהירות מאוד, בצבע שיש לים ביום בלי רוח, ובחנה אותו ברצינות תהומית, לפני שהחליטה להשיב בהנהון.
אחר כך הצטנפה במושב, רחוק ממנו ככל הניתן, ונראתה אפילו יותר קטנה, בשתי זרועות רזות, רזות, צרובות שמש, ובפניה הזעירות שלמען האמת לא היו עשירות בהבעה, כפי שלעיתים קרובות קורה אצל הנורדיות.
עורך-דין אדמי לא היה דון-ז'ואן או פתיין נטול עכבות, ובכל זאת, הואיל והיה משוכנע שכן היה כזה בצעירותו, נותרה בו הידיעה השלווה כי בשעת כושר לא יחסרו לו הקסם, ועוד פחות מכך הטכניקה, הדרושים לכיבוש אישה.
באופן טבעי, הרעיון להפעיל קסמים וטכניקות על הנערה שזה עתה העלה לרכבו לא חלף בראשו ולו בחטף, ובאמת, ביושר גמור, יותר מכל דבר אחר הוא חשב על בתו, על איך יהיו הדברים כשתגדל.
זאת כאן בת ארבע-עשרה או אולי חמש-עשרה, והיא יפהפייה ואצילית.
ובכן, הוא לא יתלונן כלל אם הבת שלו, בעוד עשר שנים, תיראה כמוה, או תהיה יפהפייה ואצילית בדרכה שלה, אבל הוא גם אף פעם לא היה נותן לה להסתובב ככה לבד בעולם, ומסתכן בזה שתיפול לידיו של איזה הולל.
וכך, ברגש שאינו נטול חמימות אינטימית עמוקה, המופנית כמובן אל סגולותיו שלו, הגה עורך-דין אדמי בכך שהוא עצמו יכול היה להיות הולל, אלמלא בלמה אותו, בפני נערה כה צעירה שנראית כה טהורה, תחושת אחריות שנוכל לכנות אבהית.
עורך הדין חש אפוא בנוח עם מצפונו באופן בלתי רגיל, אבל, ודווקא כיוון שהיה כה נקי ושלם, בכל זאת היה שמח לו הפגינה הנערה קצת יותר אמון, והיתה, למשל, מחזירה לו חיוך כשהסתובב אליה וחייך.
אבל ההיא היתה רק יותר ויותר רשמית והתחפרה בפינה שלה, לא נכונה לשום הבעת אמון, ולאורך זמן עלול היה העניין להיראות פוגעני, במובן זה שהתנהגותה יכולה להתפרש כהטלת ספקות וחשדות שהוא, ביסודו של דבר בהחלט לא ראוי לספוג, אפילו לא במקרה.
בסן קשיאנו, בבית קפה שבקצה אחת העליות, עצר לרגע לקנות לה חפיסת סוכריות.
לפעמים ילדים נשבים ככה, בדברים של מה בכך, ואכן היא סוף סוף חייכה אליו כשהניח בידה את הסוכריות, אך מיד חזרה להסתגר במקומה, בהבדל היחיד, שעכשיו גם מצצה סוכריות.
הכביש ירד מגבעת סן קשיאנו, עיקול אחר עיקול, מהעצים צרצרו ציקדות באוויר הטוב שחיממה השמש, והעמק השתרע לפניהם רחב-ידיים באינסוף גוני צהוב וירוק.
בקתות אחדות נראו על הגבעות, כל אחת מוקפת בקבוצת ברושים משלה, ועורך הדין, שבשל התמורות במצב רוחו חש שהוא כמעט מתרגש לנוכח כל היופי הזה, הצטער שהבחורה שירדה אליהם מן הצפון לא ממש נותנת את לבה לכך.
"Do you speak English?", הוא שאל אותה.
"Yes", ענתה בשלווה גדולה.
עורך הדין החווה לכיוון הכללי של העמק.
"Beautiful Italy", הוא אמר.
הבחורה נעזרה במחוות ראש כדי לאשר כי בעיקרו של דבר היא מסכימה, ואמנם זו לא ממש היתה הזמנה לשיחה, אבל עורך הדין חשב שהנה הם יצאו לדרך וסיפר שהוא גר ברומא ושיש לו ילדה בת ארבע, שקוראים לה ג'יזלה, וגם התחיל להגיד לה שהוא לא היה מתלונן כלל וכלל אם הבת שלו, כשתגדל, תהיה כמוה, אבל זה היה רעיון מורכב מדי בשביל האנגלית שלו, ומהר מאוד קטע את דבריו, ואז שאל, בצרפתית, אם היא יודעת צרפתית והיא ענתה שכן, כמובן.
אז הוא שב וסיפר לה, בצרפתית, שהוא גר ברומא, שיש לו בת שקוראים לה ג'יזלה, ושהוא לא היה מתנגד כלל וכלל וכך הלאה וכך הלאה, אבל גם בצרפתית אותו רעיון מסובך, אם לא מופרך, לא יצא ממש ברור, והיא צפתה בו נאבק בשפות הזרות, ופניה לא היו פושרות עכשיו, אלא עליזות ומחוצפות, ולבסוף אמרה, באיטלקית רופפת יותר משלנו רק במעט, שהוא יכול לדבר באיטלקית אם הוא מעדיף, כי היא למדה במנזר בפירנצה, ובכל אופן איטלקית היא יודעת מצוין.
עורך הדין קיבל, ולא בלי צדק, את הרושם שהנערה הזאת השתעשעה על חשבונו בעניין השפות הזרות, ולפתע חש כלפיה טינה.
לא חזקה מדי, כמובן, אך כזו שהספיקה כדי לעודד אותו לשקול להתייחס אליה בפחות זהירות מכפי שעשה עד כה.
למעשה, הודות לדחיפה הזאת, שרק טינה סמויה יכולה היתה לעורר בו, חלפה בראשו, בהתקרבם לאזור המיושב בפוג'יבונזי, המחשבה הבאה:
אם הליצנית הזאת היתה קצת יותר מבוגרת, במקום להמשיך ישר לרומא, הייתי פונה עכשיו ימינה ולוקח אותה לסן ג'ימיניאנו, שזה מקום שתיירות אוהבות ותמיד יכול לצאת ממנו משהו.
בכמה יותר מבוגרת?
טוב, במלוא הכנות, עניין הגיל הוא נושא רגיש.
הוא אוהב בנות צעירות, אפילו צעירות מאוד כפי שניתן לקבוע בהן צדק, אבל, בין היתר בהתחשב בעיסוקו המשפטי, הוא בטח לא אחד שיתפסו אותו עם בת חמש-עשרה, אם כי, אם נבחן זאת לעומק, זאת כאן, בשקט יכולה להיות בת שש-עשרה או שבע-עשרה.
אלוהים אדירים, ואם היא בת שבע-עשרה?
אצל הנורדיות האלה אף פעם אי אפשר לדעת:
הן מתפתחות לאט ומשמרות איזו חזות בתולית גם כשאת הבתולים עצמם כבר איבדו מזמן.
אם היא בת שבע-עשרה, כל הפרשה נראית אחרת, שלא לומר מתהפכת על פיה.
אבל זה לא יכול להיות.
בחורה בת שבע-עשרה, ליד גבר שאף שזה עתה החל את העשור החמישי לחייו, בהחלט נחשב מושך במידה לא מבוטלת, לא מתנהגת ככה, כלומר ברצינות הרשמית והמרוחקת הזאת, שעכשיו הצטרפה אליה מציצת הסוכריות.
עורך הדין קבע אפוא בינו לבינו כי הפיתוי לפנות ימינה, אל מקום המיטיב כל כך עם האהבים כמו סן ג'ימיניאנו, לא היה אלא פנטזיה משונה, אין טעם להתעקש על חשקים כאלה, שעומדים בסתירה לחוק העונשין, ואכן, בפוג'יבונזי הוא המשיך ביד בוטחת לקאסיה, והכביש ביציאה מהכפר שוב עבר בין כרמים ומטעי זיתים, והִרבה להתעקל.
עורך הדין חש כעת סיפוק, כמי שזה עתה עשה את מה שניתן לכנות מעשה טוב, ואולם לרוע המזל לא היה מהטיפוסים האלה שעצם ההישמעות לצו המידה הטובה הוא גמול מלא ומספק עבורם, ועל כן, בסתר לבו, נותרה בו מעט חרטה על סן ג'ימיניאנו, על אותה אווירה מיוחדת שמחוץ לזמן, המסוגלת לשחרר מן התפיסות השמרניות של ימינו.
זה שמדובר בתפיסות שמרניות ובהבלים מורליסטיים – בכך לא היה לעורך הדין כל ספק.
מי בזמנו של בוקאצ'ו, סתם לשם הדוגמה, או של ארֶטינו – ואלה היו, היום אנו יודעים היטב, חברות מתורבתות מאין כמותן – מי, אם כן, בזמנים ההם היה עוצר את עצמו בפתחה של הזדמנות כזאת?
באותם זמנים קרו גם דברים הרבה יותר גרועים בלי שאיש ישתומם או יטריח ללא צורך את חוק העונשין.
"באיזו שעה נגיע לרומא?" שאלה להפתעתו הנערה.
היתה זו שאלה של מה בכך, אולי הטבעית ביותר שניתן להעלות, בהתחשב בנסיבות, אך היא נהגתה ברגע מסוים שבו עורך הדין, עטוף בנוסטלגיה אל כל מה שיכול היה להעלות בחכתו לו נולד בכל תקופה הקודמת לקונטרה-רפורמציה, היה עגמומי למדי.
"למה?" הוא שאל בתורו.
"מישהו מחכה לך?"
היא קבעה בו מבט כמעט תוקפני, מגוחך על פניה הקטנות, והשיבה בשאלה, "ואתה, לך לא מחכים?"
עורך הדין צחק.
"הבת שלי," ענה.
"אם יש בת, צריכה להיות לה גם אמא," העירה הנערה מתוך היגיון צרוף.
"באיטליה אין גירושים."
נו!
מה אכפת לה אם יש או אין גירושים?
ומה היא רוצה ממנו, מנסה להתגרות בו, אולי?
ככל שזה נוגע לה הוא יכול היה להיות פרוד או ביגמיסט, או אולי אלמן.
התחשק לו לרגע לגרום לה להאמין שהוא אכן היה, כאמור, אלמן, אבל לבסוף החליט ללכת על כיוון אצילי יותר:
"כן, יש לי גם אישה," ענה בקול בוטח.
ואז הוסיף, בלי הקול הבוטח, "לצערי."
למשמע המילה האחרונה הגיבה הנערה בנחרצות, "למה 'לצערי'?
כל האיטלקים ככה."
עכשיו עורך הדין באמת התרגז, "לא אכפת לי משאר האיטלקים," הוא ענה ביובש.
"אני אנרכיסט, אינדיבידואליסט.
אני אומר 'לצערי' ואני עומד מאחורי זה.
אני כבר הרבה שנים בקשר רע עם אשתי, ואם הייתי יכול לחזור אחורה…" הוא השתתק כי הרגיש אומללות גדולה מדי.
גבר נשוי יכול לשקר בצורה כזאת, ולעיתים קרובות אף עושה זאת, אך ורק אם יש בזה תועלת ממשית או שמדובר בבניית הצדקה רגשית להסרת ההסתייגויות האחרונות של אישה שעומדת ליפול ברשתו.
אבל כאן, עם הנערה החיוורת הזאת, שכולה עור ועצמות, ומעל לכול היא מתחת לגיל ההסכמה, איזו מין תועלת מחכה לו?
הוא התמלא תרעומת כלפיה, כאילו היתה היא אשמה במעידה הזאת שלו, בהעמדת פנים עקרה, ובמידה רבה זו אכן היתה אשמתה, כי איש לא התיר לה להיות כל כך לא דיסקרטית ואף פרובוקטיבית, ודי ברור בכל הנוגע אליה, וזאת בלשון המעטה, שהיא קיבלה חינוך רע, למרות המנזר.
אבל הוא לא היה מסוגל להמשיך לכעוס לאורך זמן, וחוץ מזה, האם השאלות וההערות האלה, הבלתי הולמות לכאורה, אינן למעשה ביטוי לעניין הגובר שלה בו?
נערות מתבגרות ערות במיוחד לכוח המשיכה של גברים בני ארבעים, את זה הוא ידע הן כדוקטרינה והן כמציאות מעשית, היות שגם הבת של שוער הבניין שהוא גר בו, בחורה בת חמש-עשרה בדיוק, אך בשונה מזאת שכאן כבר בשלה לגמרי, תמיד מסמיקה בנוכחותו ומגמגמת, ומפריחה אלף חיוכים מטופשים, בקיצור נותנת לו להבין בדרכים רבות שהיא מאוהבת בסתר.
נכון, זאת כאן היא לא הבת של השוער, ובכל זאת, כאן עכשיו, אין שום מניעה שתתאהב בו, וזה יהיה דבר יפהפה, גם אם הוא כמובן לא היה מנצל זאת בשום אופן, אפילו לא לשם ליטוף במורד הצוואר או נשיקה בפה סגור.
הוא היה שומר על כבודה בכל מקרה, גם אם היא, למשל, ברגע מסוים, לפתע היתה מציעה לו את עצמה בספונטניות, אבל זה באמת בלתי סביר בעליל, היות שהנערה, אחרי אותו פרץ עניין לא דיסקרטי במצבו המשפחתי, שבה והצטנפה בפינה שלה, ומצצה את הסוכרייה האחרונה בחומרת-סבר מופשטת, מלנכולית.
אולי היא רעבה?
עורך הדין שמח להתעמק בכך, הרי המחשבה הזאת לפחות עקרה אותו לרגע מהפנטזיות האסורות ובמידה רבה האבסורדיות, שהעסיקו את מוחו בקילומטרים האחרונים, וכיוון שבדיוק נכנס לסיינה, החליט שיציע לה קפוצ'ינו ומאפים.
הוא נסע לפיאצה ועצר בבית קפה מול פָּלַאצוֹ דֶלָה סיניוריה.
השמש קפחה על ראשיהם, ובחוץ היו אנשים רק באזורים המוצלים, למעט הזרים שהסתובבו בלב השרב במצלמות ובכובעי הקש הטריים שלהם, משתאים לנוכח המונומנטים.
הם התיישבו מתחת לסוכך של בית הקפה, במקום שנדמה היה שפחות חם בו, ועורך הדין, למרות העיכוב בלוח הזמנים שלו, היה מרוצה שהביא אותה לכאן, לפיאצה הנפלאה הזאת, והוא קרן כאילו בנה אותה בכוחות עצמו.
כשבא המלצר,הואהזמין בקבוק בירה גרמנית.
"לא מפריע לך?"
"מפריע?" היא משכה בכתפיה, ואחר כך ביקשה בחן רב את סליחתו, קמה ונכנסה לבית הקפה.
היא עדיין לא חזרה, כששב המלצר עם הבירה והקפה שעורך הדין הזמין.
הוא חיכה זמן מה, והיא עדיין לא חזרה.
עורך הדין התרגז וחשב על כך שלא יגיע לרומא לארוחת הבוקר, כפי שהבטיח לאשתו;
וחשב גם על דבר נוסף:
אלמלא נשאר התרמיל של הנערה אצלו באוטו, היה נוטש אותה שם בסיינה, כמו שמגיע לה.
ביסודו של דבר, לקחת אותה היה פשוט מעשה חסר אחריות, ושום דבר טוב לא יכול היה לצאת לו מזה, ולמעשה לא יהיה מוגזם לומר שהוא כבר התחרט על כך קשות, כמו שתמיד קורה כשעושים מעשים טובים בלי לחשובעל רווח אישי.
אבל לאחר מכן, כשהופיעה מולו לבסוף, נמוגו כל המחשבות שלו כהרף עין, ופינו את מקומן למשהו שאפשר לכנותו כֶּשֶף:
היא משחה את שפתיה באודם, אספה את שֹערה בפקעת במעלה ראשה, ובחולצה בתוך המכנסיים הציגה לראווה מותניים צרים, חמוקיים גמישים בלי טיפת שומן מיותרת, ונוסף על כך, בעדינות מסוימת, את מעט החזה שהיה לה.
"תגידי לי את האמת," הוא אמר כשהיה מסוגל לדבר.
"בת כמה את?"
היא לגמה ארוכות מהבירה והסתובבה לעברו, עיניה נצצו בשמץ נבזות.
"כמעט עשרים," ענתה.
אחרי סיינה, כביש קאסיה משתרע על פני אדמות חרסית, יורד בעמקים ומיד מטפס עם הגבעות שבצדם השני, ללא שום הצדקה כמדומה, בעיקולים צרים ולעיתים קרובות מסורבלים, שעורך הדין הבחין בהם ממש ברגע האחרון, היות שנהג די בעצבנות.
במצב הדברים הנוכחי תפסה אותו הפרשה עם הבחורה, הואיל והפכה בכזו פתאומיות לאפשרית ואף סבירה, לא מוכן, ובמובן מסוים אף הבהילה אותו מכמה סיבות.
הקושיה הראשונה והגדולה ביותר, הוא לא כיחד, היתה זו:
האם באמת שווה לבגוד באשתו, באם בתו, עם בחורה שנקרתה לדרכו במקרה, אשר כלפיה, ביסודו של דבר, הוא עוד לא באמת חש שום רגש אמיתי, עמוק, של חיבה?
ובכן, אם לומר בכנות, עליו להשיב בחיוב, זה שווה, ולא בגלל איזו השוואה בסיסית בין הבחורה לבין אשתו – זה הרי יהיה מאוד לא אדיב ולמען האמת גם לא ממש מוצדק – אלא מתוך שיקול כללי יותר, שלפיו לגבר בשנות הארבעים לחייו, גם אם ניחן בכוח משיכה גבוה מהממוצע, לא מזדמנת כל יום ברייה בת עשרים, יפה, רעננה, עם שדיים שבקושי מבחינים בהם אך בהחלט נוגעים ללב, וכל כך בלונדינית.
כשנופלת לגבר כזאת הזדמנות לידיים, הוא בדרך כלל לא נותן לה לחמוק, ובאמת אי אפשר לומר שלעורך הדין היתה כוונה לתת לה לחמוק, אבל אי שם במחילה סמויה של מצפונו, נותר עוד שמץ אי נחת בלתי מוגדר, בשל הפגיעה הקרבה בנדרי הנישואים, ויותר מכך, הוא ייחס את חוסר הנחת הזה לנסיבות שניצב מולן, כי אף שנדמה שהן מזמנות לו כיבוש קל מאין כמותו, לא ידע מהיכן להתחיל.
כמובן, לא היה זה שום קושי, איך לומר, טכני, שסבל ממנו והעסיק אותו, אבל המציאות בשטח היתה שכעת, כשהעלה בדעתו קשר כלשהו עם הבחורה הזאת, ולו הפשוט ביותר, חש בלבול, והעכבות הפריעו לו ככל הנראה עוד יותר מלפני כן, כשעוד האמין שהיא בסך הכל נערה.
היה זה כאילו נמצא במחיצת אישה שהכיר בילדותה ועכשיו בבת אחת גדלה, אך לא השתנתה דיה כדי להשכיח ממנו את דמותה הקודמת, ולסיכום העניין, הוא לא הצליח להשתחרר מהכבוד ומהיראה שראוי להעניק לתום ילדי, וכמעט הצטער על כך שגדלה, כיוון שעכשיו היה מלא עכבות, אך גם רוגז טורד על אותן עכבות ממש, שצצות ברגע הכי פחות מתאים.
היה זה סבך רגשות זה שבגללו נהג גרוע כל כך בפניות החדות.
הבחורה נתנה לו לנהוג איך שמתחשק לו במשך קילומטרים רבים, אבל לאחר מכן, כשבעלייה לרָדיקוֹפַאני נעשה הכביש מסוכן, היא שאלה:
"למה אנחנו נוסעים כל כך מהר?
אנחנו ממהרים להגיע לרומא?"
" אני לא.
ואת?" שאל עורך הדין, מדגיש במופגן שהוא פונה אליה בגוף שני.
"לי מספיק להגיע לפני חצות."
"מה פתאום בחצות?"
"באחת עשרה וחמישים יוצאת הרכבת לקלבריה."
"ואת נוסעת לקלבריה?"
"כן."
"לבד?"
"לא, עם בחור."
"מישהו מהמדינה שלך?"
"לא, אחד מנפולי.
בשנה שעברה נסענו לסיציליה.
השנה ניסע לקלבריה.
אומרים שהיא עוד יותר יפה."
התשובה הסבה לעורך הדין יותר סבל מכפי שהיה מסוגל לשער שתסב, אבל, כך נוכח כשניתח את הנעשה בנפשו לעומק, לא היה מדובר בקנאה, או לפחות לא בקנאה כפי שמקובל להבינה, אלא בצער נוקב על כך שאיננו יכול להתחלף עם הבחור הנפוליטני ולהיות זה שנוסע איתה לקלבריה, אפילו בדמיונו לא יכול היה לעשות זאת, כי הוא היה נשוי, ואילו נעוריו כבר עברו חלפו להם מנגד, החיים הכבידו על צווארו בעול מחניק של אחריות ומכאובים, ולא השאירו שום מקום לפרשיות אהבים שמסתעפות מעבר למפגש מוגבל וחד פעמי.
נסיבות כאלה, ביסודו של דבר, יותר מכל מספר זה או אחר של שנים, ולו הרב ביותר, הן אלה שמביאות לשקיעתו של גבר.
היה זה אפוא באקלים זה של חמלה ורחמים עצמיים גוברים שעורך-דין אדמי – נתון בתחושה שבאופן כלשהו מותר לו לקטוף את כל הפרחים שעוד אפשר לקטוף בגנו – הגיע למסקנה שכל היסוס נוסף מצדו יהיה לא במקום, ובמילים אחרות שהוא פשוט חמור אם הוא נותן לה לברוח, לבחורה הזאת שנפלה עליו מהשמים.
באַקוופֶּנְדֶנְטֶה, אף שלא היה בכך ממש צורך, הוא עצר להתרעננות, ובינתיים ממלון סמוך התקשר לאשתו ואמר לה שלקוח שלו בפירנצה הטיל עליו לטפל ברכישה של חלקת אדמה, ולכן לא יגיע לארוחת בוקר, ואולי גם לא לארוחת צהריים, אבל היא לא צריכה לדאוג, כי עד חצות הוא יהיה בבית בוודאות.
מרגע שהשתחרר מהמחסומים הפסיכולוגיים הגדולים שהעיבו על ההרפתקה, מצא עצמו עורך-דין אדמי בפני מה שמומחי מלחמות-שוורים מכנים רגע האמת, כשהמטדור מתייצב מול השור פנים אל פנים, אך כיוון שלא היה לו כל ספק באשר ליחסי הכוחות בין הקורבן לבינו, הוא היה רגוע ביותר, ואכן כבר לא נהג בחוסר זהירות, אלא באלגנטיות מלאת אופטימיות ושמחת חיים.
הכביש ירד מהגבהים של אקוופנדנטה והשתלב במשפך שבתחתיתו שכן נהר בולסנה.
השעה היתה כמעט אחת בצהריים, שמש הקיץ ייבשה והתישה הכול, למעט הציקדות, שבלהט שאין שני לו צרצרו מכל עץ.
הבחורה, אולי בשל החום, התכנסה ככל יכולתה בנקודה שאליה הגיעה מירב הרוח מהחלון הקטן, ובסך הכול נראתה שלווה, כלומר נטולת חששות ניכרים, או לכל הפחות הקפדה יתרה, באשר למה שצפוי לה עד הערב.
הנורדיות, ידע עורך הדין כמו כל אחד אחר, ככה זה אצלן:
מאופקות, מרוחקות, אפילו קצת קרות, אבל בשעת חסד הן מתמסרות בפשטות גדולה, כאילו זה הדבר הטבעי ביותר בעולם, ומי בעצם אמר שזה לא?
לעורך הדין, אם כן, לא היתה שום סיבה להעסיק את מוחו במה שנראה כהפגנת ריחוק מצד הבחורה, ויתרה מכך הוא כבר הרהר בקשיים הלוגיסטיים, אם לקרוא להם כך, של הפרשה, שאסור כמובן להזניח אותם, בין היתר כי לקטנה מלאו פחות מעשרים, וללא ספק זה מסבך את העניינים.
אם מוציאים מכלל אפשרות מלון הגון, איפה זה יקרה:
בשדות מאחורי שיח, ביער, בדירת נופש מפוקפקת, או אולי על שפת הים?
ברגע האמת הרי הכול אפשרי, אפילו הים עצמו, ועד רומא לא נותרו הרבה יותר ממאה קילומטר, רוצה לומר שיגיעו לקראת שלוש, ובתוך שעה נוספת הוא יכול להגיע לטוֹר סַן לוֹרֶנצוֹ, שם לחבר הצייר שלו יש מעין בקתה קטנה על החוף, בדיוק לעניינים מהסוג הזה.
הבעיה היחידה עלולה להיות שהצייר לא יהיה בבית בשביל לתת לו מפתח, ובכל זאת, חרף המכשול, הסתמן כי הים הוא הפתרון לא רק הזהיר ביותר, אלא גם הטוב ביותר לחלוטין, והיא בוודאי תהיה יפהפייה בבגד ים, עם גוף המתבגרת המוארך הזה, קטן מימדים ומוצק.
"יש לך כאן בגד ים?" הוא שאל.
הבחורה נעקרה מהרהוריה וחייכה למשמע השאלה.
"בטח שיש לי.
בקלבריה אני רוצה להיות הרבה בים.
גם בסיציליה תמיד נכנסתי למים."
עורך הדין, מתוסכל קלות מאותו אזכור, גם אם לא מכוון, של עבר ועתיד שאין לו בהם שום חלק, הכריז בקול "גם אני אקח אותך לים." וכשהביטה בו בהפתעה ואולי בציפייה כלשהי להסבר, הוא המשיך "קודם נגיע לרומא ואז נלך לים.
מתאים לך?"
"זה יהיה נהדר," היא חייכה בפשטות הרגילה שלה.
עכשיו נפרשה הפרשה לנגד עיניו של עורך הדין במלוא הדרה, וכשהביט בבחורה לא היה עליו להתאמץ כלל כדי לדמיין איך תיראה בבגד ים, ואפילו בלעדיו, ביןהיתר כי הרוח שנכנסה מהחלון ופרעה קצת את החולצה, חשפה היטב את החזה, שללא ספק נראַה בגודל מתקבל על הדעת, וכאמור אף עורר חמלה ורגשות אחרים.
וכיוון שאין לך בעולם הזה דבר שמעורר בנשמה קוצר רוח לבאות, או לפחות דאגה ערה להיערך להן כראוי, יותר מהזיות אהבים, החל עורך הדין לבלוש בשולי הכביש אחר מקום נוח לעצירה.
כשנעצרה המכונית בנקודה שבה אפשר לראות בין עצי אלון פיסה ציורית למדי של אגם, הרכינה הבחורה את ראשה, במקום להסתכל על הנוף, כמי שמודעתלמתרחש, והניחה לו לחבוק את מותניה בזרועו ולהצמיד אותה אליו ולנשק אותה בצוואר, ששֹערה האסוף הותיר חשוף, ולא הציבה התנגדות גם לאחר מכן, כשהרים את ראשה והתחיל לנשק את שפתיה, אבל גם לא גילתה שיתוף פעולה בשום צורה, וכך בסופה של אותה נשיקה ממושכת הוא נותר בלתי מרוצה למדי, שלא לומר מר נפש.
היא מצדה, נדמה היה שאיננה במצב רוח מרומם, ואכן מיד שבה להשפיל את ראשה, בלי לומר או לעשות דבר.
"לא אהבת את זה?" הוא שאל אותה.
והיא שאלה "עשית את זה כי אתה אוהב אותי?"
השאלה, בין היתר משום שהעידה על חוסר ניסיונה של הבחורה, היתה ללא ספק בלתי הולמת.
בפועל כולם יודעים שלמען נשיקה אין שום הכרח לחלץ רגשות מחייבים ומוחלטים כמו אהבה.
אבל עורך הדין לא רצה לחשוב שנישק אותה למען עונג פשוט או מתוך תאוות כיבוש גרידא, ולמעשה באותם רגעים אף אחד, אפילו לא הוא עצמו, לא יכול היה לקבוע בוודאות שבשלב זה אכן לא אהב אותה, לפחות קצת;
ובכל זאת להתחיל לדבר על אהבה כמעט לפני שהעסק התחיל זה קצת מסוכן.
בכל אופן, אם עתיד הפרשייה תלוי בשקר אחד קטן, עורך הדין היה יותר מנכון לומר אותו.
"אני אוהב אותך," אישר במֵרב הכנות האפשרית.
"כל האיטלקים אומרים את זה," התנגדה הבחורה בלי להרים את ראשה.
עורך הדין, שנפגע בעיצומו של מאמץ להיות כן, עמד להגיב בתוקפנות, אבל אז הבחין בכמה טיפות נוחתות על המכנסיים שלה, טיפות אשר, בהתחשב במיקומן וביתר הנסיבות, לא היו יכולות להיות אלא דמעות.
"את בוכה?" הוא שאל בהלם קל.
"מה יש לבכות?"
"אתה כמו האחרים," היא הגיבה ומשכה באפה.
"אבל לא בגלל זה אני בוכה.
אני בוכה כי אני כמו האחרות, הזרות שבאות לאיטליה כדי לשכב עם איטלקים." הבכי התגבר.
"אני לא כמו האחרות," היא אמרה.
הוא אימץ אותה אליו והניח לה לבכות על כתפו, וגם ליטף את שׂערה ברוך, ואמר לה "את לא צריכה לבכות, אנחנו שנינו שונים," אבל ככל שהתאמץ לא הצליח לחשוב על שום טיעון שישלים או יסביר את קביעתו.
ולמרות זאת, עכשיו, ולא רק בשל הגאוותנות שבאה על סיפוקה, החל להרגיש ששניהם באמת שונים מאחרים, שמשהו בלתי מוגדר הולך ונרקם בלבו, ואם לא היתה זו חד וחלק אהבה הרי זה בהחלט דמה לה, ודווקא מצב זה עמד לסבך את הפרשה כהוגן, הן כי הוא לא היה מסוגל לשכוח שיש לו אישה בבית והן כי ידע היטב שהנתיב הרגשי הוא בפירוש לא הקצר ביותר להשיג תוצאות מסוימות, ובמקרה הזה ברור שאין זמן מיותר לבזבז.
אולי יהיה די בכוס יין באוּרְבִייטוֹ או במוֹנטֶפְיַאסְקוֹנֶה כדי לנווט את הפרשה כך שתעגון ברציפים העליזים וקלי הדעת שהתאווה להם.
"את רעבה?" הוא שאל את הבחורה, שעדיין בכתה.
היא מיד השיבה שכן, כמו ילדה.
"אז ניסע.
נעצור בטרטוריה הראשונה שנראה."
"לא, אני מעדיפה להגיע לרומא."
אחרי מעט יותר משעה כבר היו ישובים, קרובים מאוד זה לזה, מתחת לפרגולה של אחת מהטְרָטוֹריות האלה שאפשר למצוא לאורך כביש קאסיה, בפרברי רומא המרוחקים ביותר מהעיר, ועורך הדין יכול היה להיווכח עד כמה מדויקת היתה הערכתו שקצת יין יספיק כדי לגרש כל תוגה ומועקה.
הוא הרגיש, גופנית ונפשית, במלוא אונו, ולגבי הבחורה, אפשר לומר שחל בה שינוי כלשהו.
היא ליפפה על המזלג בחוסר מושג משעשע את הפטוצ'יני ברוטב שלה, וחייכה, ללא הרף חייכה ושאלה אותו "אתה אוהב אותי?
תגיד לי שאתה אוהב אותי," אך בלי לצפות ממנו לכל תשובה רצינית, כמו במשחק.
והוא נשבע שהוא אוהב אותה, ומזג עוד יין לכוסה, והיא ביקשה שיפסיק, שלא יגרום לה לשתות יותר מדי, כי הוא אוהב אותה ולכן היא לא רוצה להשתכר, והיא נצמדה אליו כולה, כל הגוף הקטן והחם והחטוב הזה, והם התנשקו, הם יכלו לעשות זאת כי לא היה אף לקוח נוסף בשעה הזאת בחוץ תחת הפרגולה, והמלצר לא הקדיש להם שום תשומת לב, בשל החום המעלף והציפייה לטיפ שמן.
"מה נעשה עכשיו?" היא שאלה.
"אני אקח אותך לים, למקום שנקרא טור סן לורנצו.
שם יש בקתה…" "שני לבבות ובקתה אחת," קטעה אותו בהשתאות, כי כבר שתתה קצת יותר מדי.
"הבקתה נמצאת בחוץ," הוא הסביר.
"אבל בפנים היא מאורגנת כמו שצריך.
יש מקלחת, מטבח קטן עם מקרר, ויש מיטה גדולה, עם כיסוי פרחוני…" "מיטה גדולה," היא חזרה לאטה באורח מופקר להפליא, והוא היה מרוגש כולו והם המשיכו להתנשק.
ולאחר מכן, בפה לח, רדום מהנשיקה, היא שאלה "והמפתח, יש לך את המפתח?"
"לא, אבל אני אטלפן לחבר שלי…" "לא התקשרת אליו כבר?"
"כן, אבל הוא ישן.
הוא מתעורר בארבע וחצי.
בארבע וחצי אני אתקשר אליו."
"בארבע וחצי," היא חזרה, מלנכולית לפתע כאילו ההמתנה מעיקה עליה, או בשל מי יודע איזו סיבה אחרת.
"מה השעה?"
"כמעט ארבע."
"כמעט ארבע," היא אמרה, ונעשתה עוד יותר מלנכולית, עד שבאופן בלתי צפוי שוב התחילה לצחוק ושאלה "אתה אוהב אותי?
תגיד לי שאתה אוהב אותי."
והוא, אף שהבין שכל זה אינו אלא משחק נדיב, ענה שהוא אוהב אותה, אלוהים כמה שהוא אוהב אותה, ושעה שאמר זאת כבר לא ידע אם בשלב זה חצה את גבולות המשחק, כי למעשה היה זה כאילו הוא אוהב אותה באמת, הוא נשבה בקסם של כל דבר ודבר בה, הנעורים, היופי, הרעננות, ובעיקר היכולת המופלאה שלה להטליא יחד את הדברים המנוגדים ביותר, עוף צלוי ונשיקות, דמעות ואושר, המבטים המופקרים ששילחה לעברו כאשר דיברו על מה שיעשו בבקתה בים, והתום הילדי שלבלב בקרבה ברגע ששקעה בעצמה, הסתכלה על חתול שבא לחפש אוכל או שיחקה בפירורי לחם על מפת השולחן.
"מה השעה?" שאלה.
"ארבע ורבע."
היא שאלה עוד שש או שבע פעמים לפני ארבע וחצי, וחייכה פחות ופחות, כאילו לאט לאט מחניק קוצר הרוח להגיע לים את אושרה, אבל לאחר מכן, כשסוף סוף הגיעה השעה, לא רצתה שהוא ילך להתקשר.
"חכה קצת," אמרה.
"רק עוד קצת."
"אבל אם אני אחכה אולי הוא יֵצא, ואז לא נוכל למצוא את המפתח."
"בבקשה, רק עוד קצת," שבה ומלמלה בעצב ספוג כאב, ולא מן הנמנע שהיתה שרויה ברגע כה עז של אהבה שהעדיפה שכל המשך ההרפתקה ירד לטמיון ובלבד שלא תיאלץ להיפרד ממנו עכשיו, ואמנם אין חולק כי הוא נעלה ונוגע ללב, הרגש הזה, אבל עורך הדין לא שכח שיתר הפרשה הוא שחשוב, וחוץ מזה היא זאת שהציקה לו בשאלות על מה שיעשו בבקתה, כך שלא הבין מה פתאום עכשיו היא רוצה לסכן את החלק הכי טוב, ובקיצור, אמנם עדיין חשב שזאת הבחורה הכי מדהימה ומיוחדת שהוא אי פעם יפגוש, דווקא בזכות חילופי הנימה ומצבי הרוח הבלתי צפויים לחלוטין, אבל במקביל התחיל עורך הדין לשאול את עצמו אם לא היה מועיל יותר לוּ נקרתה בדרכו אחת קצת פחות מסובכת.
ברבע לחמש, אף שלא הפסיקה להפציר בו שיחכה עוד קצת, לא שעה אליה ונכנס לטרטוריה, שם היה הטלפון.
החבר הצייר ישן, אבל הוא המשיך לחייג ללא הרף כדי להעיר אותו, ואמנם העיר אותו, כך שהצייר, כיוון שהושכם בשעת אחר הצהריים יוקדת, הגיב בשילוב ניצחשל עוינות ועיקשות.
תחילה דרש לקבל מידע מלא ומדוקדק על זהותה של הבחורה, ועורך הדין ידע לומר רק שקוראים לה אינגֶה ושהיא שוודית, כן, לא משטוקהולם, מלולֶאוֹ, עיר קטנה קרוב לקוטב הצפוני, מתברר, ואז שאל הצייר מאיפה בדיוק הוא דג אותה, ועורך הדין, אף שהיה נרגז למדי בשל בזבוז הזמן, תיאר לו איך היא נראית, והתיר לעצמו לשקוע לרגע בהנאה מוצדקת, כי ביסודו של דבר זה באמת יכול לעשות רושם, ואמר שהיא אפילו עוד לא בת עשרים ושהיא אלוהית, רזה אבל לא יותר מדי, בלונדינית שהוא לא יכול לדמיין בכלל, וכן, גם הרגליים מושלמות, וחזה ככה ככה, אבל זה מתאים לה, לא יכול היה להיות לה חזה אחר.
אחרי שהמחיש לו היטב את הנאמר בשפע הפרטים המתבקש, קפץ הצייר ואמר שגם הוא רוצה לבוא לטור סן לורנצו, ועורך הדין נאלץ להתאמץ מאוד כדי לגרום לו להבין שזה לא מתאים, מדובר בבחורה טובה, מאמינה, נערת מנזר, ושאם לא תינקט דיסקרטיות מירבית יש סיכוי שהכול ייהרס, וגם, עד כמה שלא נעים לו לנצל לצורך כך את אירועי העבר, על הצייר לזכור שהוא עשה לו המון טובות, כולל ייצוג או שניים בבית משפט, בלי לבקש דבר בתמורה, ואם עכשיו הוא לא נותן לו את המפתח הוא לא חבר, ואילו הלה מחה וטען שהוא זה שלא מתנהג כמו חבר, כי חברים מתחלקים בכול, אפילו בבנות, אבל בסוף שוכנע למסור לו את המפתח, ובכל זאת רצה שלפחות ייתן לו לראות את אותה שוודית כל כך מופלאה, כשהוא בא לקחת אותו.
עורך הדין יצא ולא מצא את הבחורה במקום, אולי הלכה לשירותים לתקן את האיפור אחרי האוכל, ובינתיים ביקש חשבון, ובעודו ממתין התיישב, ובאופן טבעי המשיך לפנטז על הבחורה ועל הים ועל הבקתה, זו ודאי תהיה ההרפתקה היפה של חייו, אבל הבחורה לא באה, אולי היא מרגישה רע בשירותים, כי באמת שתתה קצת יותר מדי, זו כמובן תהיה אכזבה מרה.
"ראית את הגברת הצעירה שהיתה איתי?" הוא שאל את המלצר כאשר חזר עם החשבון.
והוא, בהפגנת עליונות מחוצפת, שבהתחשב בעיתוי, אפשר לראות בה אף מעשה בוטה של ממש, החווה לעבר הרחוב.
"הלכה," אמר.
לבו של עורך הדין התכווץ בפעם הראשונה.
הלכה?
לאן?
ובעיקר למה?
היות שהמלצר לא היה מסוגל להשיב לשאלות הבוערות האלה, יצא עורך הדין בחיוניותיצרית אל הרחוב, או אולי אל המכונית שחנתה בחצר, הוא עצמו לא היה בטוח, אבל המלצר אחז במֵרב הכבוד בזרועו, "החשבון, אדוני."
הגיוני מאין כמותו.
אבל דווקא בשל אותה בקשה שגרתית התכווץ לבו של עורך הדין בפעם השנייה, ובעוצמה לא פחותה, מאחר שלא מצא את הארנק בכיס מכנסיו הקדמי, שם הוא נמצא בדרך כלל, ולא באף אחד מהכיסים האחרים של בגדיו.
ובכן, לפחות כך נראה, התברר כי הפרשייה המופלאה, החד פעמית, שנעשו למענה הכנות כה רבות ונהגו לה כיסופים כה עזים, אינה אלא מעשה שוד, כיוס, דבר חמור ומגוחך בעת ובעונה אחת.
היות שלפי שעה לא היה מסוגל לעמוד על הגיחוך שבעניין, נמלא עורך הדין זעם קדוש.
בזמן שדהר בחלק האחרון והקשה ביותר של קאסיה וֶקיַה, אשר מוביל אל הפיאצה הקטנה של פּוֹנְטֶה מילְביוֹ בכניסה לרומא, נכבש עורך דין אדמי כל כולו בתשוקה לחנוק את הבחורה, ולא רק על השבעים ומשהו אלף לירטות שהיו בארנק, אלא גם בשל הדבר עצמו, מעשה אכזר מאין כמותו.
הדחף המכלה הזה שאחז בו היה טבעי למדי, שלא לומר מקובל, אבל, ואת זה גם הוא עצמו הבין, כדי לממשו מן ההכרח היה קודם כל שהבחורה תהיה ברשותו.
ובכן, יש שתי אפשרויות סבירות:
או שהיא עצרה טרמפ שלוקח אותה מי יודע לאן בעיר, או שהיא עלתה על קו 201, שנוסע בדיוק כמוהו בקאסיה וקיה, עד לתחנה המרכזית בפונטה מילביו.
אם דהר עורך דין אדמי באופן כל כך חסר אחריות בכביש מסוכן ביותר שמהירות הנסיעה בו מוגבלת, לא היה זה כדי לתת פורקן לרחשי הלב הסוערים שלו, כמו למען יספיק להדביק ולעקוף את אחד מאותם אוטובוסים שהיו על הכביש.
את זאת הוא אכן הצליח לעשות, ועצר בתחנה המרכזית נכון להסתער על הבחורה ברגע שתרד, ואולם היא לא יצאה מהאוטובוס הזה, ולא מזה שאחריו, וזעמו של עורך הדין, במקום שישכך, התגבר, ועמו גברה, בלתי הגיונית ככל שתהיה, נחישותו למצוא אותה.
הוא יחפש אותה בכל רומא, ובכל מקרה בעשר דקות לפני חצות יתפוס אותה בשׂערות על הרכבת לקלבריה, אם כי, כשחושבים על זה ברצינות, הסיפור של קלבריה יכול להיות אחד מאינסוף השקרים שהבחורה הפריחה, ולמען האמת יהיה זה כמעט אבסורד אם פושעת כזאת, שעבורה הכיוס הוא ודאי מקצוע של ממש, תיתן בידו את המפתח לאתרה.
לא, אין ברירה אלא לחפש אותה ברומא, ומתוך הבנה מוצקה זו התניע שוב עורך דין אדמי את רכבו, ושב אל עיר של שני מיליון תושבים, חמה כמו תנור בסוף של יום חג.
המשימה, על פי ההיגיון שהנחה את עורך הדין, לא היתה קלה, אך גם לא מופרכת ובלתי אפשרית כפי שהיא עשויה להיראות לאחרים, פחות מיומנים ממנו.
למעשה, על פי השכר הישר, ניתן להגביל את החיפושים לאותם עשרה או מעט יותר מקומות שכה חביבים על התיירים ברומא.
בתנאי שהפושעת הזאת באמת זרה, חלפה בראשו של עורך הדין המחשבה המרה, כי למעשה הכול יכול להיות, אולי היא ממילאנו או מוונציה, אבל בעצם לא, באיטליה אין לא שיער כל כך בלונדיני ולא עיניים כל כך בהירות, ובקיצור הוא בלי שום ספק האזרח האיטלקי הראשון ששוודית מכייסת על אדמת המולדת.
חייבים, גם מנקודת מבט של גאווה לאומית, לתפוס אותה.
לפי היגיון זה, סרק עורך הדין קודם כל את אזור טירת סנטאנג'לו ואת בזיליקת סן פייטרו, לשם כך עלה לגבעות גי'אנקולו, משם ירד לקולוסיאום ולפורי אימפריאלי, ומשם עלה לגבעה אחרת, קמפידוליו, נעצר על כל שעל לחפש במבט מוטרף בחורה בג'ינס כחולים, מעודנת ובלונדינית, שמעמידה פנים שהיא בחורה טובה.
מקמפידוליו הוא ירד לפיאצה ונציה, ובאמון הולך ופוחת עבר באינספור רחובות ופיאצות במרכז, שכעת התמלאו מכוניות ואנשים שיצאו לספוג את מעט האוויר הטוב שהביא עמו הערב המוקדם.
הוא עבר גם בסניף הדואר המרכזי, שאמנם איננו אתר יפה אך זהו אחד המקומות שהזרים מרבים לבקר בהם, ואחרי כן המשיך למסלול התיירותי המובהק ביותר, ופקד את פיאצה די ספאניה ופיאצה דל פופולו, עד שפתאום, כיוון שכבר הגיעה שעת השקיעה, חשב שהגנבת הקטנה יכולה להיות בטראסות בפינצ'יו, שמהן אפשר ליהנות מנוף של שקיעות מפוארות, ושבהן כל כייס יכול למצוא קצת עבודה.
בפינצ'ו נדמה היה שיש יריד, עד כדי כך היה האזור הומה אדם, ובמיוחד בחורות צעירות, אבל אף אחת מהן לא לבשה ג'ינס כחולים, ובעיקר לא היתה מעודנת ובלונדינית ובעלת פנים ענוגות שחבו את קסמן למין תמימות ילדית, כה ענוגות שעורך הדין נתפס נגד רצונו לגעגועים נוקבים אליה, שחורה בנשמתה ככל שתהיה,ורק שאל את עצמו איך לכל הרוחות אִפשר אלוהים ערבוב כה חמור בין יופי חיצוני לניוון מוסרי, ובפנותו לאלוהים לתשובה, זיכה אותה באופן כלשהו מחטאיה, לפחות חלקית, ולמעשה חש שעכשיו, אם היתה נקרית בדרכו, לא היה חונק אותה ולא היה גורר אותה לתחנת המשטרה הקרובה, אלא מסתפק בלהבין איך סטתה כל כך מדרך הישר, ומרגע שהיה מבין היה נותן לה ללכת, אולי אפילו עם השבעים ומשהו אלף לירטות.
וכך הפך עבורו הכול למר מנשוא, באותו ערב שירד כה ענוג, ולא רק בגללה, כי היא בסופו של דבר בסך הכול סמל ליותר מדי דברים בעולם הזה שלא הולכים כמו שצריך, ואי אפשר אפילו להבין למה הם לא הולכים כמו שצריך.
את לבו של עורך הדין פילחה אותה תפיסה מייאשת של החיים ושל היקום כולו, והוא נכנס שוב למכונית, שוטט מעט וכמעט ללא מטרה בסמטאות וילה בורג'זה, חש שניחוחם העז של עצי התרזה הוא מעין מיץ-מרה מטאפיזי, ואפילו בילדים ששיחקו עם הכלבים בדשא ראה את הניוון הבלתי נמנע בדרך אל המוות, ולבסוף, מעל לכול כדי להיחלץ מן ההזיות הללו שנדמה שהוא מוצא גם בטבע עצמו, שם את פעמיו לעבר פורטה פינצ'אנה והשתלב בויה ונטו, שבשעה כזו נצצו בה אורות ושלטי ניאון, ומכל כיוון חסמו אותה מכוניות, והמוני אנשים צעדו בה כמו בתהלוכה על המדרכות משני צדי הכביש, בין שולחנות בתי הקפה.
דווקא שם, בין שני דוכני עיתונים בלב ההמולה, כשכבר לא חשב עליה כעל ישות טבעית, דווקא שם ראה אותה, או מוטב לומר קלט בחטף ראש עם שיער בלונדיני, ומתוך סערת הרגשות המעורבים שבבת אחת מילאה אותו, מיד היה משוכנע שזו היא, ובלי לחשוב פעמיים יצא מהמכונית, פילס בדחיפות את דרכו בהמון, המשיך כסהרורי עד שהבין, עוד לפני שהשיג אותה, שהראש הבלונדיני הזה לא שלה, שאפילו בדוחק הבלונד הזה לא דומה לבלונד שלה, אבל בינתיים בישל לעצמו צרות רציניות, כי חצי ויה ונטו כבר צפרה לו ברעש מחריש אוזניים, ושוטר, נרגז מכך שאדם חסר אחריות תקע את המכונית שלו באמצע הרחוב בשעת עומס, שרק במשרוקית כמו ששורק איולוס כשהוא רוצה לחולל סערה במרומים.
עורך הדין נשמע להוראה להזיז את הרכב לרחוב צדדי, ושם, אף שגם בכעסו היה מודע היטב לסיכון לגמור בכלא בגין העלבת עובד ציבור, נערך לקרב עיקש עם השוטר, לא כל כך בזכות איזה ניצוץ צדק שהלהיט אותו כמו בשל העובדה שהתקרית הזאת, שאירעה בסופו של יום נורא במיוחד, באמת כבר חרגה ממכסת האומללות וביש המזל היומית שיכול אדם לסבול באופן סביר.
ולכן, כשפתח השוטר ושאל אם הוא במקרה מטורף, התפרץ עורך הדין בצעקות כמו קפיץ משוחרר והבהיר שהוא, איש מקצוע מכובד, לא יתיר לאיש להטיל ספק באיזונו הנפשי, והשוטר צריך ללמוד לכבד אזרחים משלמי מיסים, ושימלא את תפקידו, אם כך נדרש, אבל בלי כל כך הרבה דיבורים, כי אין לו זמן לבזבז.
בתגובה, בחיוך נוטף עליונות שרק בעלי סמכות יודעים להפיק, גמר השוטר אומר לבזבז לו זמן רב ככל האפשר, והחל להציג בפניו בקשה להצגת מסמכים:
רישיון נהיגה ורישיון רכב.
עורך הדין, שהודות למקצועו ניחן בידיעה מקיפה למדי של החוק, הבין שהסתבך בעסק ביש רציני.
בזיכרונו הבזיקה בבת אחת הידיעה שהרישיון היה בארנק ואת הארנק כבר אין לו ברשותו.
הוא גם לא יכול להגיד שגנבו לו אותו בין שלוש לארבע אחר הצהריים, מהסיבה הפשוטה, מעבר לצרות שתעשה לו אשתו ברגע שייוודעו לה פרטים אחדים מהפרשה, שמחובתו המובהקת להכריז על הגנבה בהקדם ומרצונו החופשי.
עורך הדין, לאחר שבחן את המצב בראשו במהירות הבזק, קבע כי כדי להיחלץ באופן הטוב ביותר מהנסיבות הוא צריך ללכת על דרמה.
לכן במחווה שופעת ביטחון טמן את יד ימין בכיס האחורי של המכנסיים כדי להוציא את הארנק, ומיד עשה פרצוף נרגז, אך יותר מכול המום, כאילו הוא מופתע שלא למצוא אותו.
אחר כך, בכישרון מקצועי, נסך בהבעתו שינוי קל, ושיווה לה גוון של אדם אובד עצות, וכל הזמן אמר לעצמו, אך די חזק שישמע גם השוטר, "מוזר, אני לא מוצא את הארנק… לא מזמן הוא היה פה… אני פשוט לא מבין… אני ממש מקווה שלא איבדתי אותו, הרישיון שלי שם, בתוכו…" השוטר הגיב בגיחוך מנצח, ולא היה זה בלתי סביר שיחשוב שיש לו עסק עם גנב מכוניות ולא עורך דין.
"אדוני מוזמן לחפש יותר טוב," אמר בלי לנסות להסוות כלל את הלעג הבוטה.
"אולי גם ימצא."
עורך הדין היה לכוד בשלב זה בהשתלשלות אירועים אבסורדית שהוא עצמו חולל.
בתיאטרליות מופגנת, בהתרגשות וחרדה גוברות, נבר בכל הכיסים, נאנח ונענע בראשו, אפילו חייך אל השוטר בניסיון נואש להמיס את עוינותו, אבל הלה רק אמר באדישות גדלה והולכת, "חפש אותו, חפש אותו יותר טוב."
עורך הדין, שהרגיש כמו ליצן, גרוע יותר מתולעת, יצא מהמכונית, הוריד את המקטורן בהפגנת תקווה שהארנק יצוץ בדרך נס, וכיוון שזה לא ריצה את השוטר, החל לנבור גם בתוך המכונית, בין הכיסא למשענת הגב, ואפילו מתחת לכיסא, ושם, אף שהיה מוסתר כמעט לגמרי, שוב ראה את הארנק שלו, שללא כל ספק נפל לו כששילם על הדלק אחרי אקוופנדנטה, ובתוכו היה הכול, רישיון ושבעים ומשהו אלף לירטות.
בתחנת טרמיני, ברבע לחצות, הסתתר עורך הדין מאחורי אחד העמודים שתומכים בגג רציף מספר שבע וראה את הבחורה המעודנת והבלונדינית, מלווה בסַבָּל שסחב עבורה את תיק התרמיל הגדול.
היא עלתה אל תא שינה ברכבת לרג'יו קלבריה, וכמעט מיד הציצה בחלונה הקטן, והמשיכה להסתכל במשך חמש הדקות שנותרו ליציאת הרכבת, מביטה סביב בתוגה, אולי קצת מוטרדת, כאילו היא מחכה, אם כי בלי הרבה תקוות, שמישהו יבוא להיפרד ממנה.
עורך הדין חיכה מאחורי העמוד עד שהרכבת נעלמה, ואז יצא מהתחנה, התניע את המכונית ונסע הביתה, כלומר אל אשתו ואל בתו ואל גורלו החתום, וגם הוא היה נוגה, אך היתה זו אותה תוגה שכל בן אנוש מוכרח לשאת עמו.
כעת ידע שהבחורה היתה באמת מופלאה כמו שחשב, ואם ברחה באופן מוזר כל כך הרי זה מפני שעבורה, גם עבורה, אותה פרשייה מזדמנת שהחלה בתור בדיחה חצתה את גבולות ההרפתקה, ומוטב היה שלא לממש אותה, כי עליה להישאר במניין הדברים שלא התרחשו, ובזכות כך הם מצטיירים בשלמות מוחלטת שלדברים שקרו בפועל לא תהיה לעולם.שלוש הבטחות
בהתחלה היו השיחות.
מחזור השיעורים המקדימים של הסרן מַסיֶירוֹ - שלושים ושש שעות פנים אל פנים שבמהלכן קיבלו החיילים תקציר של ההיסטוריה של המזרח התיכון ותדריכים טכניים לגבי הסיבוכים האסטרטגיים של הסכסוך.
בשיעורים אלו דיברו גם - בלי מנוס מבדיחות ברורות מאליהן - על הברחות המריחואנה ממערב אפגניסטן, אבל במיוחד היו הסיפורים של עמיתים ליחידה שכבר שירתו שם, ועכשיו, בבוז מסוים, נידבו עצות לאלה שהתכוננו לנסיעה.
בראש מורכן מעל הבטן המכווצת שלא מזמן סיים לאמץ אותה בסדרה רביעית של כפיפות בטן, רב"ט אִייֶטרִי מאזין בעניין גובר והולך לשיחה בין שני חיילים ותיקים.
הם מדברים על איזו שותפה לחדר בשם מַריקָה, בבסיס הֶראט.
לבסוף הסקרנות גוברת עליו והוא מתערב:
"באמת יש שם כל כך הרבה בחורות?"
החיילים מחליפים ביניהם מבטים מלאי רמיזות.
הם עובדים עליו:
"כמה שתרצה, אחי," אומר אחד מהם.
"ואלה לא הבחורות שאנחנו רגילים אליהן כאן."
"ממש לא, שמה לא אכפת להן."
"הן רחוקות מהבית ומשתעממות כל כך שהן מוכנות לעשות הכול," אמר, "הכול, תאמין לי."
"בשום מחנה קיץ מחורבן לא מזיינים כמו כשנמצאים במשימה."
"וחוץ מזה יש אמריקאיות."
"אווו, האמריקאיות!"
ואז הם מתחילים לספר על המזכירה של הקולונל שהביאה שלושה מש"קים לאוהל וזרקה אותם עם שחר, המומים, לא אנשים משלנו, הלוואי, אנשים מיחידה אחרת, אבל בבסיס כולם ידעו.
העיניים של אייטרי קופצות מהאחד לאחר, בשעה שהדם זורם לו מכפות הרגליים ועד הראש, משכר אותו.
כשהוא יוצא ממכון הכושר לאוויר הקטיפתי של הערב הקיצי, ראשו דחוס בפנטזיות פרועות.
ייתכן מאוד שהוא עצמו אחראי להפצת שמועות מסוימות בקרב הבחורים ממחלקה שלוש, שמועות שאחרי סיבוב ארוך חוזרות אל אוזניו ולבסוף הוא מאמין בהן יותר מכולם.
על הפחד המפוקפק מהמוות נוספת כמיהה להרפתקאות וכעת ידה על העליונה.
אייטרי מדמיין את הנשים שיפגוש באפגניסטן, את החיוכים השובבים במהלך ההתכנסות בבוקר, את המבטא הזר שיבטאו בו את שמו.
גם במהלך השיעורים של הסרן מסיירו כל מה שהוא עושה זה להפשיט ולהלביש אותן, ללא הרף.
"רב־טוראי אייטרי!"
במחשבותיו הוא קורא לכולן גֶ'ניפֶר.
אין לו מושג מאיפה הגיע אליו השם, ג'ניפר, אוהוהו, ג'ניפר...
"רב־טוראי אייטרי!"
"לפקודתך!"
"אולי תואיל בטובך לחזור על מה שאמרתי."
"כמובן, המפקד.
דיברת...
על השבטים...
נדמה לי."
"אולי אתה מתכוון לקבוצות האתניות?"
"כן, אדוני."
"ועל איזו קבוצה אתנית דיברתי בדיוק?"
"נדמה לי שעל...
אני לא יודע, אדוני."
"רב־טוראי, תסתלק מיד מהאולם הזה."
האמת הכואבת היא שאייטרי מעולם לא היה עם אישה, לא באופן שהוא היה מגדיר שלם.
איש מהמחלקה לא יודע, ואם יגלו זה יהיה אסון.
רק צֶ'דֶרנָה יודע, אייטרי עצמו סיפר לו את זה ערב אחד בפאב, כששניהם היו שתויים ובהלך רוח של שיתוף סודות.
"שלם?
אפשר לומר שאף פעם לא זיינת?"
"הי, אל תצעק!"
"אתה בצרות, אחי.
ממש בצרות, לעזאזל!"
"אני יודע."
"בן כמה אתה?"
"עשרים."
"חרא.
כבר בזבזת את השנים הכי טובות.
עכשיו תקשיב טוב, זה חשוב.
הכלי שם למטה הוא כמו רובה.
קליבר חמש חמישים ושש, עם קת מתכת וציין לייזר, צ'דרנה מכתיף כלי נשק בלתי נראה ומכוון אותו לעבר חברו.
"אם אתה לא זוכר לשמן את הקנה מדי פעם, בסוף הוא ייסתם."
אייטרי משפיל את עיניו לקנקן הבירה.
הוא לוגם לגימה נדיבה מדי, מתחיל להשתעל.
סתום.
הוא בחור סתום.
"אפילו מיטראנו מצליח לתקוע מדי פעם," אומר צ'דרנה.
"הוא משלם."
"גם אתה יכול."
אייטרי מניד את ראשו.
לא מתחשק לו לשלם לאישה.
"אז בוא נחזור על החומר," צ'דרנה מחקה את קולו של סרן מסיירו.
"זה בכלל לא קשה, רב־טוראי.
תקשיב לי בתשומת לב.
אתה פוגש נקבה שמוצאת חן בעיניך, אומד את גודל הציצים והאחוריים;
עבדך הנאמן, למשל, אוהב את שניהם גדולים, אבל יש סוטים שמעדיפים נשים כחושות כמו אנשובי מיובש.
אחר כך אתה מתקרב, מספר לה כמה שטויות ובסוף שואל אותה בעדינות אם מתחשק לה להתבודד."
"אם מתחשק לה להתבודד?"
"טוב, אולי לא בדיוק.
תלוי בסיטואציה."
"שמע, אני יודע איך עושים את זה.
פשוט עוד לא מצאתי את האחת המתאימה."
צ'דרנה הולם באגרוף על השולחן.
הסכו"ם קופץ על הצלחות שקודם אכלו בהן צ'יפס, ומעורר בכך תשומת לב בשולחנות אחרים.
"זאת הנקודה!
אין אחת מתאימה.
כולן מתאימות.
כי לכולן יש..." הוא מתאר את האיבר, יוצר מעוין באצבעות.
"בכל אופן, ברגע שתתחיל, תבין כמה זה קל."
נימת הדיבור של צ'דרנה קצת מעצבנת אותו.
הוא לא רוצה שירחמו עליו, אבל המילים של חברו גם מעודדות.
הוא נע בין רוגז להכרת תודה.
היה רוצה לשאול אותו באיזה גיל הוא התחיל, אבל הוא חושש מהתשובה:
צ'דרנה ערמומי מדי, וגם יפה מדי, עם מצח רחב וחיוך מלא שיניים לבנות ורוע.
"אתה גדול כמו דינוזאור אבל מפחד מנקבות, איזה טירוף."
"אל תצעק!"
"לדעתי זה בגלל אמא שלך."
"מה הקשר לאמא שלי?" אייטרי מהדק את האגרוף סביב המפית.
שקית מיונז חבויה מתפוצצת לו ביד.
צ'דרנה מייבב בקול פלסֶט:
"אמא'לה, אמא'לה, מה כל הבנות האלה רוצות ממני?"
"די, כולם שומעים אותך." הוא לא מעז לבקש מפית מחברו.
הוא מתנקה על פינת הכיסא.
באצבע אחת הוא ממשש משהו שדבוק מתחת לכיסא.
צ'דרנה משלב את זרועותיו, מרוצה, בשעה שאייטרי מתרגז יותר ויותר.
הוא משרטט עיגולים על השולחן בתחתית הלחה של הכוס.
"אל תעשה פרצוף כזה."
"איזה פרצוף?"
"עוד תראה שתמצא איזה טיפשה שתפשק בשבילך.
במוקדם או במאוחר."
"לא כל כך אכפת לי."
"בקרוב נצא למשימה.
אומרים שאין מקום יותר טוב מזה.
האמריקאיות פראיות..."
הבחורים מקבלים סוף שבוע חופשי לפני הנסיעה וכמעט כולם מבלים עם החברות שלהם.
הן מציעות רעיונות מוזרים כמו פיקניק על גדת האגם או מרתון של סרטים רומנטיים, בשעה שאת החיילים מעניין בעיקר לעשות כמה שיותר סקס על חשבון חודשי ההתנזרות הבאים.
אמא של אייטרי מגיעה לבֶּלוּנו מטוֹרֶמַג'וֹרֶה ברכבת לילה.
ביחד הם עושים בזריזות כמה סידורים במרכז, אחר כך הולכים לבסיס, שבו הוא ישן בחדר מבולגן וחם מדי עם עוד שמונה חיילים.
היא לא מפספסת את ההזדמנות לומר לו:
"הכול באשמת העבודה שבחרת לעצמך.
אתה, עם כל הדברים שיכולת לעשות, עם השכל שלך."
מרוב עצבים הרב"ט נאלץ לצאת, ממציא איזה תירוץ ומוצא לעצמו מקלט באחת הפינות ברחבה, ובה הוא עומד ומעשן.
כשהוא חוזר פנימה, הוא רואה את אמו לוחצת אל החזה את התמונה מטקס ההשבעה שלו.
"אני עוד לא מת," הוא אומר.
האישה פוערת את עיניה.
היא סוטרת לו סטירה מצלצלת על הלחי.
"אל תגיד יותר דברים כאלה.
כפוי טובה שכמותך."
היא מתעקשת בכל מחיר לסדר לו את התיקים ("אמא יודעת שאחרת תשכח הכול").
אייטרי מתנמנם בשעה שהוא רואה איך היא פורשת באדיקות את הבגדים על המיטה.
פעם בפעם דעתו מוסחת וחוזרת לאמריקאיות.
הוא שוקע בתנומה מסעירה, מרייר על הכרית.
"בכיס הצדדי יש קרם לחות וסבונים, אחד בריח לוונדר ואחד טבעי.
על הפנים תשים את הטבעי, כי יש לך עור עדין.
הכנסתי גם מסטיק לימים שלא תוכל לצחצח שיניים."
בלילה הם חולקים מיטה זוגית בפנסיון קטן, ואייטרי מופתע לגלות שהוא לא מתבייש לישון ליד אמו, אפילו עכשיו כשהוא גבר ואחרי זמן רב מחוץ לבית.
הוא לא מרגיש משונה גם כשהיא מושכת את ראשו לעבר החזה הרפוי מתחת לכתונת הלילה ומחזיקה אותו ככה, כדי שיקשיב לפעימות הנמרצות של לבה, עד שהוא נרדם.
החדר מואר לסירוגין בגלל הסערה שפרצה אחרי ארוחת הערב, והגוף של האם נרתע מרעש הרעמים, כאילו הם מבהילים אותה בחלום.
השעה אחרי אחת־עשרה ואייטרי מתקלף מהסדין.
בחושך הוא מרוקן את כיס התרמיל וזורק הכול לסל הניירות, עמוק כדי שהיא לא תראה.
אחר כך הוא ממלא אותו בקונדומים מסוגים שונים שהחביא במעיל ובתוך המגפיים הצבאיים הנוספים.
הם רבים כל כך עד שיכלו להספיק למחלקה שלו במשך חודש של שחיתות בלי הפסקה.
כשהוא חוזר למיטה הוא מתחרט.
הוא קם שוב, תוחב את הידיים בסל האשפה ומגשש אחרי המסטיקים:
מי יודע, הם עשויים להועיל במקרה שימצא את עצמו קרוב מאוד לפיה המשתוקק של איזו אמריקאית בלי שצחצח את השיניים.
ג'ניפר, הו, ג'ניפר!
בזמן הזה צ'דרנה והבחורה שלו חזרו לדירה שהם חולקים כבר כמעט שנה.
הסערה הפתיעה אותם ברחוב, אבל רוחם היתה מרוממת כל כך שלא חיפשו מחסה.
הם המשיכו להתנודד מתחת לגשם הכבד, עוצרים מדי פעם בפעם להתנשק נשיקות ארוכות מלאות לשון.
הערב קיבל תפנית מעולה אבל הוא לא התחיל כל כך טוב.
כבר זמן מה שאַניֶיזֶה פיתחה קיבעון חדש למסעדות אתניות ובדיוק הערב, כשצ'דרנה רצה לבלות בנעימים ולא יותר מזה, לחגוג את עזיבתו בארוחה כמו שצריך, היא החליטה להתעקש על מסעדה יפנית שחברות שלה מהאוניברסיטה ישבו שם.
"יהיה מיוחד," היא אמרה.
אבל לצ'דרנה לא התחשק שום דבר מיוחד.
"אני לא אוהב את האוכל האסיאתי הזה."
"אבל אף פעם לא טעמת אותו."
"כן טעמתי.
פעם אחת."
"לא נכון.
אתה מתנהג כמו תינוק."
"היי, תיזהרי בדברים שלך."
כשהבין שהם עומדים לריב ברצינות הוא ויתר ואמר בסדר, נלך לסושי־בר הדפוק הזה, גם ככה בשלב הזה הערב כבר היה חצי הרוס.
אבל במסעדה הוא לא אכל כלום ולא הפסיק להציק למלצרית שהיו לה גרביים מבד מגבת ונעלי בית, והיא כל הזמן קדה קידות.
אנייזה ניסתה להסביר לו איך משתמשים במקלות וניכר שהיא נהנית מאוד מתפקיד המורה.
הוא ניסה פעם אחת, אחר כך הכניס את קצות המקלות לנחיריים והתחיל לדבר כמו מפגר.
"אתה לא יכול לפחות לנסות?" התפרצה אנייזה.
"לנסות מה?"
"להתנהג כמו בנאדם מנומס."
צ'דרנה הסתובב אליה:
"אני מאוד מנומס.
הם אלה שטעו במקום.
תסתכלי החוצה.
תראי.
זה נראה לך כמו יפן?"
הם לא דיברו זה עם זה במשך כל הארוחה - ארוחה שבה הוא התעקש שלא לטעום דבר, גם לא את הירקות המוקפצים שלא נראו כל כך רע, בשעה שאנייזה התאמצה לסיים הכול, רק כדי להוכיח לו עד כמה היא יותר אמיצה ומתקדמת ממנו.
אבל הרגע הכי גרוע הגיע אחר כך, כשהביאו את החשבון.
צ'דרנה בהה בו ואמר:
"אני הולך לעשות בלגן."
"אני אשלם.
העיקר שתפסיק את הסצנות האלה."
צ'דרנה נעץ בה מבט מקפיא:
"אני לא אתן לאישה שלי לשלם את החשבון." הוא השליך את כרטיס האשראי שלו על המלצרית שקדה בפעם האלף, כדי להרים אותו.
"איזה חרא של מקום!" אמר כשכבר היו בחוץ.
"הרסת לי את ערב החופש האחרון שלי, תודה רבה לך."
ואז אנייזה התחילה לבכות בשקט, לוחצת את עיניה בכפות ידיה.
כשצ'דרנה ראה אותה ככה הוא נתקף בושה.
הוא ניסה לחבק אותה, היא דחפה אותו.
"אתה חיה, זה מה שאתה."
"די, קטנטונת, אל תהיי כזאת."
"אל תיגע בי!" היא צעקה בהיסטריה.
אבל היא לא החזיקה מעמד הרבה זמן.
בסוף הוא נגס קלות באחת מאוזניה בשעה שלחש לה:
"איך לעזאזל קראו לדבר הזה, יַדוֹרי?
יוּדוֹרי?" והיא סוף סוף צחקה קצת והודתה:
"זה היה ממש מגעיל.
סליחה, אהובי.
אני ממש מצטערת."
"יוווודורי!
יווודורי!"
הם התחילו לצחוק ולא הפסיקו, גם לא מתחת לגשם הכבד.
עכשיו שניהם יושבים על הרצפה במסדרון הקטן, ספוגי מים, ולא מפסיקים לצחקק, אם כי בעוצמה פחותה.
אל צ'דרנה מתגנבת התחושה המנוכרת של ריקנות ועצבות שמתעוררת אחרי צחוקים ארוכים.
והצער על שלא יראה אותה שבועות רבים.
אנייזה משתרעת עליו ומניחה את ראשה על רגליו.
"אל תמות שם, אוקיי?"
"אני אשתדל."
"גם אל תיפצע.
לפחות לא באופן חמור.
שום קטיעות או צלקות שרואים יותר מדי."
"רק פציעות שטחיות, אני מבטיח."
"ואל תבגוד בי."
"לא."
"אם תבגוד בי, אני זאת שאפצע אותך."
"אווו!"
"שום אווו.
אני רצינית."
"או־אווו!"
"אז תחזור בזמן לטקס קבלת התואר שלי?"
"אני אחזור, אמרתי לך.
רנה הבטיח לי חופשה.
זה אומר שאחרי זה לא נתראה המון זמן."
"אני אהיה האקדמאית הצעירה והמובטלת שמחכה לבעלה החוזר מהחזית."
"אני לא בעלך."
"סתם אמרתי."
"מה זה היה, סוג של הצעת נישואים?"
"מי יודע."
"מה שחשוב זה שהצעירה המובטלת לא תתנחם אצל מישהו אחר, בינתיים."
"אני אהיה חסרת נחמה."
"זהו, יופי."
"חסרת נחמה.
אני נשבעת."
בדירה גדולה יותר, שבה חלון הזזה גדול שצופה למגרש חניה, הרס"ב רנה ער ומביט החוצה, בלילה.
הסערה שחררה את החום של האספלט, והעיר מסריחה כמו ביצה רקובה.
הבעיה היחידה העומדת בפני הרס"ב היא לבחור עם איזו אישה יבלה את הלילה האחרון בסביבה ידידותית, אבל האמת היא שהוא לא כל כך רוצה אף אחת.
אחרי הכול מדובר בלקוחות.
הוא בטוח שהן לא יהיו מוכנות להקשיב לדאגות שלו שתים־עשרה שעות לפני הטיסה.
כשהוא מדבר יותר מדי, הנשים מרגישות דחף להפנות לו את הגב ולעשות משהו, כמו להצית סיגריה או להתלבש או להיכנס למקלחת.
הוא לא יכול להאשים אותן.
אף אחת מהן לא יודעת מה המשמעות של להיות מפקד, אף אחת לא יודעת מה פירוש הדבר שגורלם של עשרים ושבעה איש נתון בידיך.
אף אחת מהן אינה מאוהבת בו.
הוא פושט את החולצה ומעביר את אצבעותיו על פני החזה, שקוע במחשבות:
הקו בין שרירי החזה, דסקית הזיהוי עם תאריך הלידה וסוג הדם (A+), שלוש הרצועות של שרירי הבטן המשורטטות היטב.
אולי כשיחזור מאפגניסטן יפסיק עם הפגישות האלה.
לא שהפעילוּת לא מוצאת חן בעיניו, והכסף הנוסף שימושי למדי (בחודש שעבר הוא קנה בעזרתו תאים צדדיים להונדה שלו, ועכשיו הוא רואה את האופנוע שלו בגאווה מהחלון, עטוף בבד חסין גשם), זאת שאלה מוסרית בעיקר.
אם בתקופה שבה רק הועבר לבֶּלוּנוֹ החשפנות היתה כורח, עכשיו כשהוא בקבע הוא בהחלט יכול להפסיק, להתעסק במשהו בוגר יותר.
אבל הוא עוד לא יודע במה.
קשה לו לדמיין גרסה חדשה של עצמו.
בחצות הלילה ההיסוס גם ביטל את האפשרות לארוחת ערב הגונה:
הוא כרסם שתי חבילות קרקרים ועכשיו הוא כבר לא רעב.
קצת עלוב בתור חגיגה.
חבל שלא הסכים שהוריו יבואו לבקר אותו מסֶניגליה.
לפתע הוא מרגיש עצוב.
התקע של הטלוויזיה מנותק, המכשיר מכוסה בסדין לבן, נגד האבק.
הוא סגר את הברז המרכזי של הגז ואסף את כל האשפה בשקית.
הבית מוכן לעזיבה.
הוא משתרע על הספה ומתחיל להתנמנם ואז מקבל הודעה מרוֹזאנָה ויטאלֶה:
"חשבת לעזוב בלי להיפרד?
בוא הנה, אני צריכה לדבר אתך." כעבור כמה שניות מגיעה הודעה נוספת:
"תביא שתייה."
רנה מתמהמה.
במקלחת הוא מתגלח ומאונן באיטיות, כדי לנטרל את ההנאה.
הוא קונה יין נתזים יבש בתחנת דלק.
כשהוא יוצא מהחנות הוא מסתובב בחזרה ומוסיף בקבוק וודקה ושתי חפיסות שוקולד נמסות.
הוא חש מעין הכרת תודה כלפי רוזאנה, היא הצילה אותו מלילה אחרון ללא הפתעות, והוא מתכוון לפצות אותה כראוי לה.
בדרך כלל הוא הולך למיטה עם נשים יותר צעירות, בעיקר בחורות שרוצות להמציא איזה זיכרון הרואי לפני שהן מאמצות חיים של רעיות חסודות.
רוזאנה, לעומת זאת, כבר עברה את גיל ארבעים אבל יש בה משהו שמוצא חן בעיניו.
בסקס היא מומחית וחופשייה באופן יוצא מהכלל.
לפעמים, אחרי שהם גומרים רנה נשאר לארוחת ערב או שהם צופים בסרט - הוא על הספה, היא על כיסא נפרד - וקורה שהם עושים אהבה עוד פעם, ואז הפעם השנייה על חשבון הבית.
אם הוא רוצה ללכת, היא לא עוצרת בעדו.
"הלכת לאיבוד?" רוזאנה מחכה לו, עומדת על סף הדלת.
רנה מקרב אותה אליו, מנשק אותה על הלחי.
הוא מזהה בושם שונה מהרגיל, או אולי זה ריח שונה מתחת לבושם הרגיל, אבל הוא לא אומר דבר.
האישה בוחנת את הבקבוקים.
מכניסה למקרר את היין ופותחת את הבקבוק האחר.
הכוסות כבר מוכנות על השולחן.
"מתחשק לך קצת מוזיקה?
הערב השקט מעצבן אותי."
רנה לא מתנגד.
המוזיקה, כמו הסחות דעת אחרות של האנשים, מותירה אותו אדיש.
הוא מתיישב ליד השולחן במטבח.
הוא כבר נסע בעבר - ללבנון פעמיים, לקוסובו - הוא מכיר את הקושי של האזרחים להתמודד עם הנסיעות האלה.
"אז מחר אתה נוסע."
"כן."
"וכמה זמן נמשכת המשימה הזאת?"
"שישה חודשים.
פחות או יותר."
רוזאנה מהנהנת.
היא סיימה את הכוס הראשונה.
היא מוזגת לה עוד אחת.
רנה לעומת זאת לוגם לאט, אדון לעצמו.
"ואתה מרוצה?"
"זה לא מסע תענוגות."
"ברור.
אבל אתה מרוצה?"
רנה מתופף באצבעותיו על שולחן העץ.
"כן, אני חושב שכן."
"טוב.
זה חשוב."
המוזיקה מאלצת אותם לדבר בקול רם מדי, רנה מתעצבן.
שתחליש כבר את המוזיקה.
האנשים לא מבחינים בדברים רבים שהוא כן מבחין בהם, העובדה הזאת תמיד מדכדכת אותו איכשהו.
וחוץ מזה הערב רוזאנה נראית לא מרוכזת וכאילו רוצה בכוונה להמם את עצמה כמה שאפשר לפני שהיא נכנסת למיטה.
לנשים שיכורות יש גוף רפוי, תנועות שחוזרות על עצמן וצריך להתאמץ כהוגן כדי שיגמרו.
הוא לא נמנע מלומר לה את זה, מצביע על הכוס:
"לאט לאט."
היא שולחת בו מבט זועם.
רנה לא מדבר פה עם אחד החיילים שלו.
עד שלא יוכח אחרת, היא זו שמשלמת ולכן היא המחליטה.
אבל אחר כך היא מרכינה את ראשה כמו כדי לבקש סליחה.
רנה מפרש את העצבנות שלה כחרדה לגביו, והתובנה הזאת מרככת אותו.
"אני לא אסתכן," הוא אומר.
"אני בטוחה."
"מדובר בעיקר באבטחת מתקנים וסיוע."
"כן."
"אם תסתכלי על הסטטיסטיקות, אחוז ההרוגים במשימה הזאת מגוחך.
יותר מסוכן לחצות את הכביש כאן למטה.
אני לא צוחק.
לפחות לגבינו, האיטלקים.
יש כאלה שנלחמים ברצינות ומבחינתם זה סיפור אחר לגמרי.
לאמריקאים למשל יש..."
"אני בהיריון."
החדר מתנועע קלות סביב בקבוק הליקר הבוהק.
"מה אמרת?"
"שמעת אותי."
רנה מעביר יד על הפנים.
הם לא מיוזעים.
"לא.
אני לא חושב ששמעתי."
"אני בהיריון."
"את מוכנה לכבות את המוזיקה הזאת, בבקשה?
אני לא מצליח להתרכז."
רוזאנה פוסעת בצעדים מהירים אל מערכת הסטריאו ומכבה אותה.
היא חוזרת לשבת.
עכשיו נשמעים רעשים אחרים:
הזמזום של הדוּד, מישהו שמזייף בגיטרה בדירה למעלה, הוודקה שנמזגת בפעם השלישית לכוס שלה, בניגוד לאזהרה שלו.
"אמרת לי באופן ברור ש..." אומר רנה, מנסה בכל כוחו לשלוט בעצמו.
"אני יודעת.
זה היה בלתי אפשרי שזה יקרה.
סיכוי של אחד לאני־לא־יודעת־כמה.
אולי למיליון."
"את בגיל המעבר, זה מה שאמרת לי." הנימה שלו לא תוקפנית והוא עצמו נראה רגוע, אולי קצת חיוור.
"אני באמת בגיל המעבר, בסדר?
אבל נכנסתי להיריון.
זה מה שקרה."
"אמרת שזה בלתי אפשרי."
"וזה באמת היה ככה.
זה סוג של נס, אוקיי?"
רנה שואל את עצמו אם זה הרגע לברר אם הילד באמת שלו, אבל ללא ספק זה מיותר.
הוא בוחן את המילה נס ולא מוצא שום קשר בין הדברים.
"האחריות היא שלי, בוא נבהיר את זה מיד," היא ממשיכה, "שלי במאה אחוז.
בגלל זה אני חושבת שאתה צריך להחליט.
אתה זה שנדפק.
אני אכבד את ההחלטה שלך.
יש עוד זמן, חודש וחצי, קצת פחות.
אתה נוסע עכשיו, תחשוב על זה ברוגע ואחר כך תודיע לי מה החלטת.
אני אדאג לכל השאר."
היא אומרת הכול בנשימה אחת, אחר כך מקרבת את הכוס אל הפה.
במקום לשתות היא משאירה אותה שם, צמודה.
היא מחככת את השפה בשוליים, שקועה במחשבות.
יש לה קמטים בלתי נמחים סביב העיניים, אבל הם לא מכערים אותה.
במהלך הקריירה החשאית שלו רנה למד שנשים מבוגרות פורחות בפעם האחרונה לפני שהן קמלות לגמרי, ובשלב הזה הן יפות יותר מאי פעם.
הוא מרגיש את הפכפכות גופו שלו עכשיו, תחושה שמעוררת בו התקף זעם:
"אם את בהיריון אסור לך לשתות."
"נראה לי שקצת וודקה זה הדבר האחרון שצריך להדאיג אותי כרגע."
"בכל אופן אסור לך."
הם משתתקים.
רנה חוזר בראשו על השיחה, צעד צעד.
אני אדאג לכל השאר.
קשה לו לראות בבהירות מעבר למילים האלה.
"מתחשק לך בכל זאת לעשות את זה?"
רוזאנה שואלת אותו ככה, כאילו זה מותר.
היא בהיריון, ובכל זאת היא שותה ויש לה חשק ללכת אתו למיטה.
רנה מבולבל.
הוא עומד לצעוק לה בפרצוף שהיא משוגעת, אחר כך הוא חושב שזאת תהיה דרך לסיים את הערב באופן שלם:
לעשות אהבה ולצאת מדלת הבית בתחושה שהוא ביצע את מה שציפו ממנו ותו לא.
"למה לא?" הוא אומר.
הם עוברים לחדר השינה, מפנים את הגב זה אל זה ומתפשטים.
הם מתחילים לאט, במתיקות, אחר כך רנה מרשה לעצמו לרתק את רוזאנה כשבטנה לחוצה למזרן.
בעיניו זה כמו עונש קטן.
רוזאנה גומרת בנדיבות, הוא בצורה מתונה יותר.
הוא מחליק החוצה רגע קודם, כאילו זה משנה משהו, היא לא מוכיחה אותו.
"אתה יכול להישאר לישון כאן," היא אומרת.
"מחר בבוקר אני לא עובדת.
אני אלווה אותך לקחת את הדברים שלך ואחר כך לשדה התעופה."
"אין צורך."
"נוכל להיות ביחד כמה שעות."
"אני צריך ללכת."
רוזאנה קמה ומתכסה במהירות בחלוק.
היא מחפשת את הארנק בתיק ומושיטה לרנה את הכסף.
הוא מביט ביד שאוחזת בשטרות:
הוא לא יכול לקבל כסף מאישה שנושאת ברחמה את הילד שלו, אבל רוזאנה לא מחזירה את היד לאחור ולא אומרת דבר.
אולי הנחה?
לא, זאת תהיה צביעות.
היא רק לקוחה, הוא חושב, לקוחה כמו האחרות.
אם קרה לה משהו לא צפוי, זאת לא אשמתו.
הוא לוקח את הכסף ובתוך פחות מעשר דקות הוא מוכן ליציאה.
"אז תודיע לי," אומרת רוזאנה על סף הדלת.
"כן, אני אודיע לך."
בבוקר החום בלתי נסבל, השמים מכוסים בזיגוג אפור בהיר שמעודד כאב ראש.
האזרחים מתאספים באולם שדה התעופה מלאי סקרנות כלפי המקבץ יוצא הדופן של החיילים שם.
המאפרות בחוץ עולות על גדותיהן ממסטיקים.
אייטרי הגיע יחד עם אמו באוטובוס.
הוא מחפש בעיניו את חבריו ליחידה, ואחדים מהם מברכים אותו ממרחק.
המשפחה של מיטְראנוֹ היא הגדולה ביותר, והסבתא בכיסא הגלגלים היא היחידה שלא מרעישה, מפנה את גבה אל הנכד ומסתכלת ישר לפניה, כאילו היא רואה משהו נורא, אבל ככל הנראה - חושב אייטרי - היא פשוט סנילית.
ההורים של אַנפוֹסי מביטים תכופות בשעון, צ'דרנה מגפף את הבחורה שלו כשידיו נחות בלי בושה על אחוריה, זַמפּיֶירי מחזיקה בזרועותיה תינוק שנהנה למשוך לה בשיער ולפתוח ולהדביק מחדש את הסקוץ' של תג היחידה שלה - היא מניחה לו לעשות זאת זמן קצר ואחר כך מורידה אותו במהירות על הקרקע, והתינוק מתחיל לייבב.
רנה מדבר בטלפון, בישיבה, ראשו מורכן.
אייטרי מרגיש שאוחזים ביד ימינו.
לפני שהוא מספיק למחות, אמא שלו כבר סוחטת את שפופרת הקרם על גב כף ידו.
"מה את עושה?!"
"שקט.
תראה איך הידיים שלך סדוקות, ומה עם אלה?" היא מרימה את ידו ופורשת את אצבעותיו מול עיניו.
"מה יש להן?"
"בוא אתי לשירותים ואני אגזור לך אותן.
מזל שיש לי מספריים."
"אמא!"
"אם לא אגזור לך אותן עכשיו, לפני הערב הן יהיו שחורות לגמרי."
לאחר התנגדות ארוכה אייטרי נכנע, אבל בתנאי שיעשה זאת בעצמו.
הוא הולך לעבר חדרי השירותים, עגמומי.
מיד אחרי שהוא מסיים יד אחת מרעים פלוץ כביר מאחד התאים.
"לבריאות!" מברך הרב־טוראי.
הוא נענה באנחה.
כעבור זמן קצר יוצא הקולונל בלזיו מהתא.
הוא מתקרב לראי בעודו מכפתר את המכנסיים, מלווה בשובל של ריח רע.
אייטרי קופץ לעמידת "הקשב", הקולונל מחייך אליו בסיפוק.
הוא רואה את פיסות הציפורניים בכיור והבעתו משתנה.
"יש דברים שצריך לעשות בבית, חייל."
"אתה צודק, המפקד.
סליחה, המפקד."
אייטרי פותח את הברז.
חתיכות הציפורניים נאספות סביב פתח הכיור ונשארות שם.
הוא מרים את הפקק ודוחף אותן למטה באצבעו.
בלזיו מביט בו בקרירות.
"משימה ראשונה, בחור?"
"כן, המפקד."
"כשתחזור, השירותים האלה ייראו לך שונים.
נקיים כמו בבית חולים.
וגם הברז.
כשתראה שוב ברז כמו זה, יתחשק לך ללקק אותו."
אייטרי מהנהן.
הלב שלו פועם בטירוף.
"בכל אופן זה יעבור מהר.
בהתחלה הכול נראה קסום כשחוזרים, אחר כך זה חוזר להיות כמו שהוא.
זבל."
בלזיו מושך את נייר המגבת אבל הגלגל תקוע.
הוא מקלל ואז מנגב את הידיים הרטובות במכנסיים.
הוא מצביע על הרב־טוראי בהינד ראש.
"אני לא מצליח עם מספריים," הוא אומר, "אשתי קנתה לי קוצץ ציפורניים.
אבל זה משאיר קצוות."
כשאייטרי חוזר לאולם הוא זועם.
הוא עשה רושם של מפגר על הקולונל, ואמא שלו אשמה בזה.
היא מאריכה את צווארה כדי לבדוק את אצבעותיו.
"למה גזרת רק בחלק אחד?
אמרתי לך שאני צריכה לעשות את זה, אתה כל כך עקשן.
ביד שמאל אתה לא יכול לבד.
קדימה, בוא."
אייטרי דוחף אותה.
"תעזבי אותי בשקט."
האישה בוחנת אותו בסבר פנים חמור, נדה בראשה, ואחר כך מתחילה לפשפש בתיק.
"קח.
תאכל את זה כי יש לך ריח רע מהפה."
"אולי די כבר, לעזאזל אתך?" שואג הרב"ט.
הוא מכה בידה.
הסוכרייה צונחת לרצפה, והוא רומס אותה בנעל הגבוהה.
הסוכר הירוק מתנפץ.
"מרוצה עכשיו?"
דִי־סַלבוֹ מסתובב ומסתכל עליו יחד עם בני המשפחה שלו, ואייטרי מבחין, אמנם מזווית העין, שגם צ'דרנה פנה לכיוונו.
הוא לא יודע מה נכנס בו.
שתי דמעות גדולות נקוות בעיניה של אמו.
הפה שלה פתוח והשפה התחתונה רועדת מעט, מחוברת לשפה העליונה בחוט עמיד של רוק.
"סליחה," לוחשת האישה.
עד היום היא מעולם לא ביקשה ממנו סליחה.
אייטרי נקרע בין הרצון לצרוח עליה שהיא טיפשה לבין הרצון ההפוך להתכופף ארצה ולאסוף אחד אחד את רסיסי הסוכרייה כדי להדביק אותם מחדש.
הוא חש שמבטי חבריו ליחידה נחים עליו.
אני כבר גבר ואני יוצא למלחמה.
אחר כך הוא לא יזכור אם באמת אמר את זה או רק חשב כך.
הוא מרים את התרמיל ומשליך אותו על הכתף.
הוא מנשק את אמו על הלחי, רק פעם אחת, בחטף.
"אחזור מהר," הוא אומר.
Primo Levi, Se questo e un uomo למזלי נשלחתי לאושויץ רק בשנת 1944. באותה עת, החריף המחסור בידיים עובדות, ולכן החליטה ממשלת גרמניה
להאריך את תוחלת החיים של השבויים שנידונו להשמדה.
היטיבו את תנאי החיים והפסיקו זמנית את ההוצאות להורג שנעשו בשרירות לב.
לפיכך לא יוסיף סִפרי מאומה על מה שכבר ידוע לקוראים ברחבי העולם על מעשי הזוועה שנעשו ועל הנושא, המעורר פלצות:
מחנות ההשמדה.
הוא לא נכתב כדי להעלות האש- מות חדשות.
אולי יהיה בכוחו להאיר פינות נסתרות אחדות בנפש האדם כדי להבינן.
בבני-אדם רבים ואף בעמים שלמים מצוי על סף ההכרה רגש "שכל זר הוא צר ואויב".
על פי רוב אמונה זו חבויה היטב במעמקי הנפש כדלקת זיהומית שלא התפשטה.
מדי פעם היא מתגלה במעשים מקריים ולא עק- ביים ואיננה מקור לחשיבה שיטתית.
אולם, כאשר "האני מאמין" הסמוי מעין נהפך למחשבה שיטתית, לעיקרון מרכזי של מערכת היקשים הגיונית, בקצה השרשרת מופיע מחנה הריכוז .
הוא תולדה של תפיסת עולם, אשר פותחה עד למסקנתה הסופית בעִקביות מוחלטת.
זאת לדעתי כל עוד תפיסה מעין זו קיימת, תוצאותיה מאיימות עלינו.
כל בני- אנוש חייבים לראות בהיסטוריה של מחנות הריכוז אות אזהרה לסכנה האורבת באופק.
אני מכיר בחסרונות המבנה של הספר ומבקש שתתייחסו לכך בסלחנות.
אם לא למעשה, הרי לפחות להלכה, נולד הספר כבר במחנה.
הצורך לספֵר "לאחרים", לשתף את "האחרים", היה לנו, שוכני המחנות, לצורך חיוני עוד לפני השחרור וגם אחריו;
הוא גבר על כל צורכינו הבסיסיים האחרים.
הספר נכתב כדי לספק צורך זה;
בראש ובראשונה אפוא נועד לשחרור פנימי.
מכאן אופיו המקוטע;
הפרקים לא נכתבו לפי רצף הגיוני, אלא על פי תחושת הדחיפות.
העריכה נעשתה במחושב, אחר-כך.
נדמה לי שלמותר הוא להוסיף ששום מעשה מן המעשים המסופרים איננו פרי הדמיון.
פרימו לוי הזהו אדם?
אתם היושבים באין מחריד במִשכנות מבטחים;
אתם המוצאים מאכל חם ופני ידיד בשובכם הביתה עם דמדומים:
התבוננו וראו הזהו אדם העובד בביצה הקרה;
הוא, שאינו יודע מנוחה ונלחם למען פת-לחם זעירה.
שבעבור "כן" או "לא" לבן-מוות היה.
התבוננו וראו האם אִשה היא זאת.
בת בלי שֵם ובלא שיער;
שלא נותר בה עוד כוח לזכור, שעיניה ריקות וצונן חיקה כצפרדע ביום חורף וכפור.
הרהרו וזִכרו כי כל זאת אירע והיו הדברים האלה:
אשר אנוכי מצווכם לחקוק בלבבכם.
ושיננתם אותם לבניכם בשבתכם בבית בלכתכם בדרך, בשכבכם ובקומכם.
והיה כי תדוֹמוּ - יאבדו בתיכם ויך בכם החולי מכף רגל עד קדקוד.
ויהפכו מכם פניהם יוצאי חלציכם, עוד.
המסע משמרות הפאשיסטים תפסו אותי בשלושה-עשר בדצמבר 1943, ואני בן עשרים וארבע, ובעל נסיון חיים מועט ביותר.
הבדידות והניתוק, שנכפו עלי בשל חוקי הגזע הפאשיסטיים, פיתחו בי נטייה ברורה לחיות בעולם דמיוני שבניתי לעצמי.
בעולם זה שכנו רוחות רפאים שלווים ושכלתניים, חברים אמיצים בני מיני, ומעט נשים שהיכרתי היכרות רופפת.
טיפחתי בקרבי תחושת מרי מתונה וערטילאית.
ההחלטה לברוח אל ההרים יחד עם כמה חברים חסרי נסיון כמוני לא היתה קלה.
היה בדעתנו לייסד חבורת פרטיזנים שתסתפח לתנועת המרי " Giustizia e Liberta " (צדק וחופש), אך להוותנו, לא הצלחנו ליצור קשר עם חבוּרות אחרות;
נשק לא היה בידינו, ולא היו לנו כסף ותושייה להשיגו.
חסרנו אנשים אמיצים ובעלי יכולת.
נהפוך הוא:
סביבנו היו בני-אדם רבים, מהם בעלי רצון טוב ומהם חורשי רע, הם זרמו מן המישור להרים כדי למצוא מסגרות שלא היו ולא נבראו;
כדי לחפש מנהיגים, נשק, הגנה, מחבוא, אש מחממת או פשוט זוג נעליים.
באותה עת עדיין לא למדתי את התורה, שאחר-כך היה עלי ללמדה במהירות במחנה, והיא:
לעולם יחתור אדם להשיג את מטרותיו רק באמצעים המתאימים;
מי שטועה משלם את מלוא המחיר.
לפיכך אינני יכול שלא להודות שהיינו ראויים למה שאירע לנו אחרי-כן:
שלוש מחלקות של משמרות פאשיסטיים, שנעו באישון הלילה כדי ללכוד חבורה אחרת, חזקה ומסוכנת משלנו בהרבה, שהסתתרה בבקעה סמוך לנו, פרצו לתוך מחבואנו עם עלות השחר, בשעה מושלגת ואפופת צלמוות, והובילוני לעמק.
בחקירות העדפתי להצהיר על זהותי המיוחדת:
"אזרח איטלקי מגזע יהודי".
סבור הייתי שאם לא אודה בכך, לא אצליח להצדיק את המצאוּתי שם בהרים, מקום רחוק וגבוה מכדי לשמש מִקלט "לנפגעי ההפצצות".
סברתי (בטעות כפי שהתברר לי אחר-כך), שאם אודה בפעילותי הפוליטית, וַדאי יענו אותי מיד, עד מוות.
משהתברר להם שהנני יהודי נשלח- תי לפוֹסוֹלי שליד מוֹדֶנה.
זה היה מחנה ריכוז גדול, שנועד לקלוט שבויי מלחמה אנגלים ואמריקנים אך קלט גם אנשים שונים שלא היו רצויים לממשלת הרפובליקה הפאשיסטית שעתה זה נוסדה.
כאשר הגעתי, בסוף ינואר 1944, היו במחנה כמאה וחמי- שים יהודים איטלקים, אך אחרי שבועות אחדים הגיע מספרם לשש מאות.
על פי רוב היו שם משפחות שלמות שנפלו לידי הנאצים או הפאשיסטים משום שלא נשמרו על נפשן או משום שמישהו הלשין עליהן.
היו גם מעטים שהסגירו עצמם לידי הצוררים מרצונם, משום שהגיעו עד פת לחם.
יש שבאו מתוך יאוּש, משום שמאסו בחיי חיה נרדפת או שלא רצו להיפרד מיקיריהם.
למרבה הלעג היו גם מי שרצו, שומו שמים, להיות "בסדר עם החוק".
היו במחנה גם כמאה חיילים יוגוסלווים שבויים וכמה אזרחי חוץ לא רצויים למשטר מבחינה פוליטית.
הופעתו של כוח קטן של אנשי אֶס.אֶס.
צריך היה שתעורר תהיות גם בלב האופטימיסטים ביותר;
ועם זה הצליחו הכל לפרש כך או כך את הופעתם בלי להסיק את המסקנה המתקבלת ביותר על הדעת.
לפיכך נפלה ההודעה על הגירוש כרעם ביום בהיר.
בעשרים בפברואר עשו הגרמנים ביקורת מדוקדקת במח- נה.
הם פנו אל הקוֹמיסר האיטלקי בטענות קשות, קבל עם ועדה התלוננו על האירגוּן הלקוי של המטבח ועל כמות העצים הקטנה שחולקה לחימום.
אף הודיעו שבמהרה תופעל מרפאה בסדירות.
אולם, בבוקר העשרים ואחד נודע שלמח- רת יעזבו היהודים את המחנה.
כולם;
בלא יוצא מן הכלל - גם הילדים, הקשישים והחולים - יצאו ליעד לא נודע.
יש להת- כונן לנסיעה בת חמישה-עשר יום.
כנגד כל אדם שלא יתייצב במסדר היציאה יוצאו להורג עשרה.
רק בלבם של תמימים אחדים ושוגים באשליות התעוררה תקוות שוא:
כולנו שוחחנו ארוכות עם פליטים פולנים וקרואטים, וידענו מה פירוש 'להתכונן לנסיעה'.
מסורת היא לנהוג בנידונים למוות בטקסיות חגיגית.
מסו- רת זו נועדה להראות בעליל שאין נוהגים בהם עוד בכעס, ושאין מפגינים כלפיהם רגש כלשהו, מעשה הצדק איננו אלא חובה כאובה לחברה.
לפיכך, אפילו מי שמוציא לפועל את פסק דין המוות יכול לחוש מידת רחמים כלפי הקרבן.
לכן אין נוהגים בנידון למוות בניגוד לרצונו, מניחים לו להתבודד, מעניקים לו נחמה וסעד רוחניים.
לפי הדרוש משתדלים, ככל האפשר, שלא יחוש שנוהגים בו בשנאה או בשרירות לב אלא רק בשל כורח הנסיבות, שיחוש שעם מתן העונש גם מחלו לו על מעשיו הרעים.
אולם, לנו לא ניתנו כל אלה, משום שהיינו רבים והזמן דחק;
יתר על כן:
על מה היינו צריכים לכפר, על מה היו צרי- כים למחול לנו?
הקומיסר האיטלקי החליט אפוא שכל השירותים יפעלו כרגיל עד להודעת היציאה הסופית.
לכן המשיכו לעבוד במטבח;
עבודות הנקיון נמשכו כרגיל, ואפילו המורים של בית-הספר הקטן לימדו בערב כתמיד.
אולם לילדים לא נתנו שיעורי בית למחר.
הלילה ירד;
ליל חושך ואימה, עיני אדם שראו בלילה הזה לא היו צריכות להיפקח ולראות עוד.
כולם הרגישו כך.
אף אחד מן השומרים, איטלקים וגרמנים, לא העז בנפשו לבוא לראות מה עושים בני-אדם היודעים שמותם קרוב.
כל אחד נפרד מן החיים על פי דרכו.
אחדים התפללו, אח- דים שתו לשכרה ואחרים הִקהו את חושיהם בתאוות בשרים.
האִמהות לא עצמו עין.
במסירות הכינו את המזון לדרך, רחצו את הילדים, הכינו את המזוודות.
בבוקר הלבינו חוטי התיל הצעצועים, את הכריות ואת אותם דברים קטנים רבים שכל נוהגים כך, אילו ידעתם שמחר ימיתו אתכם עם ילדיכם יחד?
האם לא הייתם נותנים להם היום לאכול?
בצריף מספר 6.א. התגורר גטניו הזקן עם אשתו, בניו
הרבים, נכדיו וכלותיו החרוצות.
בנתיבי הנדודים הרבים תמיד נשאו עמם את כלי עבודתם וכן מפּוּחון, כינור וכלי מטבח.
הם היו רגילים לנגן ולרקוד אחרי יום העבודה, מכיוָן שהיו בעלי אמונה ועליזים כאחד.
נשותיהם היו הראשונות שסיימו להכין את הצרורות לדרך.
הן עבדו בשקט ובזריזות כדי שישאר זמן להתאבל.
כאשר הכל היה מוכן - הלחם אפוי והחבילות צרוּרות - חלצו את נעליהן, פרעו את שערן, הני- חו על האדמה את נרות התמיד, הדליקום כמסורת האבות והתיישבו לקונן;
כל הלילה התפללו ובכו.
רבים מאִתנו עמדו ליד פתח צריפם.
לאט-לאט חילחל לתוך נשמותינו רגש חדש של כאב עתיק יומין, של עם שאינו יושב על אדמתו.
כאב הנדודים חסרי התוחלת, יסורי הגלות שבכל דור ודור.
השחר עלה כמעשה בגידה.
השמש העולה כאילו גם היא היתה לבעלת-בריתם של צוררינו הנחושים בדעתם להש- מידנו.
רגשות שונים התעוררו בלבנו:
השלמה עם הדין, זעם עצור, ציפייה לרחמי שמים, פחד, יאוּש.
כל אלה התרוצצו בקרבנו.
נתונים היינו כולנו בכעין טירוף הדעת אחרי ליל הנדודים.
הזמן להרהר ולהחליט הלך ואזל.
לא נותר בנו הכוח לחשוב ורק הזכרונות הבזיקו במוחנו וננעצו בו כחר- בות.
כברק הבזיקו הזכרונות מן הבית, הדברים שהתרחשו זה לא כבר בקרבת מקום.
דברים הרבה אמרנו אז זה לזה, דברים הרבה עשינו.
אולם, מוטב שלא יוותר מהם שריד וזכר.
הגרמנים ערכו מפקד בדקדקנות ובקפידה.
אותו דיוק חסר הגיון שאחר-כך ניאלץ להתרגל אליו, לבסוף - Wieviel Stuck ?
(כמה חתיכות?) - שאל הסגן.
הסמל קפץ לדום, הצדיע וענה שהיו שש מאות וחמישים "פריטים" ושהכל כשורה.
אז העמיסו אותנו על המשאיות והביאונו לתחנת הרכבת של קארפּי.
כאן המתינה הרכבת ומשמר הליווי.
כאן גם קיבלנו את המכות הראשונות:
הדבר היה מפתיע וחסר טעם עד כדי כך שלא חשנו כאב, לא בגוף ולא בנפש.
רק נדהמים היינו;
כיצד אפשר להרביץ לבני-אדם בלא כל רוגז?
שנים-עשר קרונות היו ואנחנו שש מאות וחמישים.
בקרון שלי הצטופפנו ארבעים וחמישה, אבל קרוננו היה קטן.
ובכן הדבר ברור:
אנו נמצאים באחת מרכבות המשלוח המפורס- מות של הגרמנים;
הרכבות והמשלוחים שלעולם אינם חוז- רים, הרכבות והמשלוחים ששמענו עליהם פעמים הרבה, באֵימה אך תמיד בשמץ ספק.
בדיוק כפי שסיפרו לנו:
קרונות משא חתומים מבחוץ.
בפנים נשים, ילדים וגברים לחוצים זה אל זה בלי רחמים.
כמו בקופסת סרדינים:
במסע אל האין, במסע אל הריק, מטה, אל תהום תחתית.
הפעם אנחנו בדרך.
כל בני-האדם מגלים במהלך חייהם שהאושר המושלם אינו בגדר האפשר;
ואולם מעטים מהרהרים שגם ההפך נכון:
אדם אינו יכול להיות גם אומלל בתכלית.
מה שמונע את הגשמת שני המצבים הקיצוניים טבעו אחד:
קיומנו האנושי סותר את האין-סופיות.
לעולם אין אנו יודעים מה צופן לנו העתיד - בשעת שפל יש בלבנו תקווה, ובשעת אושר קיים גם החשש מפני המחר.
זאת ועוד:
כל אחד יודע כי ביום מן הימים ימצא אותנו המוות.
זה שם גבול לכל שמחה אך גם לכל כאב.
אין סוף דאגות חומריות אינן מאפשרות לנו להיות מאושרים או אומללים בתכלית.
אלה משוות אופי זמני לכל שמחה אך גם מסיחות את דעתנו מן הצער ומאפשרות לנו לשאתו.
דווקא הקשיים, המכות, הקור, והצמא בזמן הנסיעה ואח- ריה הם ששמרו עלינו שלא נשקע בתהום היאוש.
לא הרצון לחיות ואף לא ההשלמה עם הגורל:
מעטים בני-האדם המסוגלים לכך ואנחנו לא היינו אלא קומץ בני-תמותה ממוצעים.
את הקרונות נעלו מיד, אבל הרכבת יצאה לדרך רק בערב.
כשנודע לנו היעד הוקל לנו.
אושויץ:
אז היה זה שם חסר משמעות עבורנו, אבל בכל זאת מקום כלשהו על פני כדור הארץ.
הרכבת השתרכה לאִטה ומדי פעם נעצרה.
החניות היו ארוכות ומעצבנות.
מן הצוהר יכולנו לראות את מורדות ההרים הגבוהים של בקעת האידיגֶ'ה, את שמות ערי איטליה האחרונות שבדרכנו.
את מעבר הברֶנֶר עברנו בשעה שתים- עשרה ביום השני לנסיעה.
כולם קמו על רגליהם אך לא פצו פה.
המחשבה על השיבה הביתה העיקה על לבי;
הזיתי בהקיץ, בעינויי נפש, בשמחה האדירה שתפרוץ שעה שנע- בור בכיוון ההפוך, בדלתיים פתוחות.
על דעתו של איש לא יעלה אז לברוח.
ושמות ערי איטליה הראשונות...
הִבטתי נים הללו גורלם נחרץ.
מתוך ארבעים וחמישה בני-אדם שנסעו עמי בקרון, רק ארבעה ישובו ויראו את בתיהם.
וזה היה הקרון שמזלו שפר עליו ביותר.
הצמא והקור הציקו לנו מאוד:
בכל פעם שנעצרה הרכבת הפצרנו בקול זעקה שיתנו לנו מים או לפחות חופן שלג;
לעתים רחוקות נעתרו לנו.
חיילי המשמר הרחיקו כל מי שניסה להתקרב לקרונות.
שתי אמהות צעירות שעדיין הני- קו את תינוקיהן נאנקו יום ולילה והתחננו למים.
הרעב הציק לנו פחות.
גם העייפות ונדודי השינה כמעט לא הציקו לנו בשל המתח שהיינו שרויים בו;
אבל הלילות היו חלום בלהות בלא קץ.
מעטים בני-האדם המסוגלים ללכת אל מותם בכבוד, ולרוב אין הם מי שציפינו שיעשו זאת.
מעטים יודעים לשתוק ולא להפריע את מנוחת הזולת.
השינה הטרופה הופרעה לעתים קרובות בריב קולני על דברים של מה בכך;
בקללות בבעי- טות ובמכות אגרופים שהוטחו בלא אבחנה.
כהגנה מפני הטר- דה או מגע שאינו נמנע.
מישהו היה מדליק נר ולאורו העמום כאור נר זכרון מתגלה צל-אדם צנוף כפקעת על הרצפה;
חסר התשישות.
דרך הצוהר שבקרון הִבחנו בשמות ערים אוסטריות בלתי ידועות וידועות:
ביניהן זאלצבורג וּוינה.
אחר-כך הופיעו שמות צ'כיים ולבסוף פולניים.
בערב היום הרביעי לנסיעה גבר מאוד הקור.
הרכבת עברה דרך יערות עד, כשהיא עולה לאִטה.
השלג היה גבוה.
נראה שנסענו במסילה צדדית:
התחנות היו קטנות וכמעט ריקות מאדם.
איש לא ניסה עוד ליצור קשר בזמן החנייה, ליצור מגע עם העולם שמחוצה לנו.
עתה כבר הרגשנו ש"עברנו לצד האחר".
שוב חנייה בשדה פתוח.
כעבור זמן רב הרכבת זזה באיטיות רבה ולבסוף נעצרה, באישון לילה, על פני מישור.
סביב שררו דממת מוות ועלטה כבדה.
משני צדי המסילה יכולנו להבחין עד למרחקים באורות אדומים ולבנים, אולם לא הגיעו לאוזנינו צלילים מוכרים המבשרים על מקום ישוב בני-אדם.
לאורו הדועך של הנר האחרון, בלא המנגינה הקצובה של חיכוך אופני הרכבת על המסילה, בלא קול אנושי מבחוץ, חיכינו שיתרחש דבר מה.
לידי, דחוּקה בין גוף לגוף כמוני, ישבה כל הנסיעה אשה.
הִכרנו זה את זה שנים רבות.
הגורל זימן אותנו יחד, אך מעט מאוד ידענו איש על רעהו.
בשעה הרת הגורל ההיא אמרנו דברים שבני-אדם חיים אינם אומרים.
לבסוף נפרדנו בברכת שלום חטופה:
כך נפרד גם כל אחד מחייו שלו;
ולא היה עוד פחד בלבבנו.
לפתע נסתיימה הציפייה.
הדלת נפתחה בשאון.
בחלל החשוּך הדהדוֹ פקודות בשפה זרה.
כנביחות הברבריות הנשמעות מפי הגרמנים כשהם מצווים.
נשמע כאילו הם מטי- חים איזה זעם עתיק יומין.
הזרקורים האירו משטח רחב ידיים.
במרחק מה מן הרכבת עמדה שורת משאיות.
ושוב השתררה דממה.
מישהו תירגם:
צריך לרדת עם הצרורות ולהשאירם למטה לצדי הרכבת.
בִן רגע ריצדו על הרציף צל- ליות.
פחדנו להפֵר את הדממה ולכן טרח כל אחד בחבילותיו וחיפש את קרוביו בהיסוס, בלחש.
כעשרה חיילי אֶס.אֶס.
עמדו בצד, רגליהם מפוסקות, אדי- שים.
לפתע התפזרו בינינו.
בפנים חתומות ובקול חרישי התחילו לחקור במהירות, באיטלקית קלוקלת.
לא שאלו כל אחד אלא באקראי, פה ושם.
"בן כמה?" "בריא או חולה?"
לפי התשובה הורו ללכת לאחד משני הכיוונים.
שררה דממה עמוקה כמו באקואריום או כמו בחלום.
חששנו פן יתרחש משהו גרוע הרבה יותר:
חיילי האֶס.אֶס.
נראו כמו שוטרים רגילים ביותר.
התנהגותם השרתה עלינו מבוכה וחולשת-דעת.
מישהו העז לשאול מה באשר לצרו- רות?
הם ענו;
"הצרורות אחר-כך." אחר לא רצה להיפרד
מאשתו:
הם אמרו לו:
"אחר-כך שוב יחד." אמהות רבות לא
רצו להיפרד מילדיהון:
הם אמרו:
"טוב, טוב, להישאר עם הבן." תמיד בנחת רוח כממלאים תפקיד שגרתי.
אבל רֶנצוֹ האריך בברכת פרידה מפרַנצֶ'סקה שהיתה ארוסתו, ואז, היכּוּ בפניו והפילו אותו ארצה.
זה היה תפקידם השגרתי.
בפחות מעשר דקות קיבּצו את הגברים הכשירים לעבודה.
מה קרה לאחרים:
נשים, ילדים וזקנים לא יכולנו לדעת באו- תו רגע ואף לא אחר-כך:
הלילה בלע אותם, פשוטו כמשמעו.
היום אנחנו יודעים שבאותו מיוּן מהיר ושטחי נקבע מי יוכל להביא תועלת בעבודתו לרייך השלישי ומי לא.
ואנו יודעים היום שלמחנות בּירקנאו ובּוּנה-מוֹנוֹביץ הוכנסו תשעים ושישה גברים ועשרים ותשע נשים מן המשלוח שלנו, ושכל האחרים - יותר מחמש מאות - לא היו בין החיים יומיים אחר-כך.
אנו גם יודעים שמיון שיטתי זה, שמטרתו היתה "לברור" את הכשירים לעבודה המסוגלים לחיות, לא הופעל תמיד.
במשלוחים הבאים ננקטה שיטה פשוטה יותר:
פתחו את הדלתות של הקרונות משני צדי המסילה, בלא אזהרה או הוראות כלשהן.
למחנות הלכו מי שבמקרה ירדו מצד אחד;
ישר לתאי הגזים הלך מי שירד בצד השני.
כך מתה אֶמיליה, פעוטה בת שלוש;
משום שלגרמנים היה ברור כשמש שצו היסטורי מורה להם להמית ילדים יהודים.
אֶמיליה, בִתו של המהנדס אלדו לוי ממילנו, ילדה סקרנית, עליזה וחכמה;
אביה ואמה הצליחו לרחוץ אותה בזמן הנסיעה בקרון דחוס בבני-אדם בעזרתו של המכונאי הגרמני המנוּון שלא נהג לפי התקנון והסכים להעביר בגיגית קטנה מעט מים פושרים, שגנב מן הקטר אשר הוביל את כולנו אל המוות.
בשבריר שנייה נעלמו הורינו, נשותינו, בנינו.
כמעט איש לא הספיק להיפרד מהם לשלום.
הבחנו בהם, זמן-מה, גוש אפל בקצה השני של הרציף;
ובהעלם אחד נעלמו מעינינו.
לפתע הופיעו לאור הפנסים שתי קבוצות של יצורים מוזרים.
צעדו בשלשות במין צעד כושל, משוּנה;
ראשם מתנודד וידיהם צמודות לגוף.
על ראשם כובע מצחיק, לבושים בסר- בל פסים ארוך.
למרות אפלת הלילה אפשר היה להבחין ממרחק רב למדי שבגדיהם קרועים ומלוכלכים.
הם עברו במעגל רחב שלא להתקרב אלינו.
בלי להשמיע הגה התחילו לשאת את המטענים.
עלו וירדו מן הקרונות הריקים.
הסתכלנו איש ברעהו בלא אומר.
הכל היה לא מובן ומטו- רף;
ועם זאת דבר אחד הבנו:
לכאלה נהפוך גם אנחנו.
מחר גם אנחנו ניראה כך.
מצאתי את עצמי על משאית עם עוד כשלושים אנשים, בלי שהבנתי כיצד הגעתי לשם.
המכונית יצאה לתוך הלילה במהירות רבה.
מכיוָן שהיתה מכוסה לא-אפשר היה להביט החוצה, ואולם לפי הקפיצות הרבות אפשר היה להבין שהנתיב מעוקל ומלא מהמורות.
האם נסענו בלא משמר ליווי?..
לנסות לקפוץ למטה?
חשנו שאיחרנו את המועד;
איחרנו וכעת כולנו מובלים מטה.
מיד גם הרגשנו שיש משמרי משמר ליווי מוזר - חייל גרמני ניצב בקרבנו, חמוּש מכף רגל עד קדקוד.
איננו יכולים לראותו, בגלל העלטה העמוקה, אך חשים במגעו הכבד שעה שטלטולי המכונית מעיפים אותנו זה על זה, פעם ימינה ופעם שמאלה, לפתע הוא מדליק פנס כיס ובמקום לצעוק:
"אבוי לכן, נפשות הָאָוֶן!"
(שורה מפורסמת ב"קומדיה האלהית" לדנטי אליגירי, גדול משוררי איטליה.
בקטע שממנו לקוח החרוז מתוארת העברת הנשמות מעולם החיים אל הגיהנום.
דנטי משלב אלו באלו דימויים מן המיתולוגיה היוונית והאמונה הנוצרית.
כארון, בנם של ארבוס והקאטי, מופקד על העברת הנשמות.
וארא, בספינה בא לקראתנו ישיש, משלג בשיב זקנת השער, גוער:
'אבוי לכן, נפשות האון!
אל עוד תוחלנה לחזות שמים!
כי באתי הובילכן לחוף מנגד אל אפל-עד, אל בערה וקרח.
(התפת, שיר ג';
82-87, תירגם עמנואל אולסבנגר, הוצאת ספרי תרשיש, ירושלים, תשט"ז).
[המתרגם] ) הוא פונה באדיבות לכל אחד ואחד ושואל בגרמנית ובצרפ- תית האם יש בידינו כסף או שעון לתת לו:
בין כך ובין כך לא ישמשו אותנו עוד, הסביר.
זאת איננה פקודה, אף לא דרישה לפי התקנות.
היטב הבינונו שזאת יוזמה פרטית קטנה של הכּארוֹן שלנו.
האירוע מעורר כעס וצחוק אך גם הרגשת הקלה מוזרה.
בתחתית הנסיעה ארכה כעשרים דקות.
המשאית נעצרה, ולנגד עינינו עמד שער גדול.
מעליו התנוססה כתובת מוארת היטב (מראה הכתובת עדיין מציק לי בחלומותי):
'' Arbeit macht frei העבודה משחררת.
ירדנו.
הכניסו אותנו לחדר רחב ידיים, ריק, לא מחומם דַיו.
גרוננו ניחר בצמא.
בעבוע המים הזורמים ברדיאטורים מטריף עלינו את דעתנו.
זה ארבעה ימים לא באה טיפת מים אל פינו.
והנה בחדר יש ברז ומעליו שלט, המכריז שאסור לשתות את המים משום שהם מזוהמים, הבלים!
ברור לי שהשלט נועד לשטות בנו.
"הם" יודעים שאנו מתים מצמא - מכניסים אותנו לחדר שיש בו ברז ו- Wassertrinken verboten (אסור לשתות מים).
אני שותה ומנסה לשכנע את האחרים לעשות כמוני;
אבל מיד עלי לירוק:
המים פושרים, מתקתקים וריחם ריח מי ביצה.
זאת התופת.
בימינו התופת וַדאי נראית כך:
חדר רחב ידיים וריק;
ואנחנו בתוכו, עייפים מרוב עמידה;
הברז מטפ- טף אך אין לשתות ממנו;
מצפים שיתרחש משהו נורא, ואולם הזמן חולף ולא מתרחש דבר.
הכיצד?
אבל גם לחשוב לא נו- תר בנו כוח - זה כבר בין המתים היינו.
אחדים מתיישבים על הרצפה.
הזמן זוחל טיפין, טיפין.
איננו מתים.
הדלת נפתחת ונכנס חייל אֶס.אֶס:
סיגריה בפיו.
מביט בעצלתיים;
לבסוף שואל:
Wer Kann Deutsch?
(מי יודע גרמנית?) מקרבנו יוצא אדם שלא הבחנ-
תי בו קודם לכן.
שמו פלאש.
הוא יתרגם.
חייל האס.אס.
מדבר ארוכות, בנחת:
פלאש מתרגם:
לעמוד בשורה, חמישה-חמישה במרחק שני מטרים איש מרעהו.
אחרי-כן להתפשט, לצרור את הבגדים כך:
בגדי צמר לחוד, כל השאר בחבילה אחת.
לחלוץ את הנעליים, אך יש להיזהר שלא יגנבו אותן.
לגנוב?
מדוע יעלה בדעתו של מישהו לגנוב את הנעליים שלי?
ומה לעשות במסמכים, בשעון, בחפצים הקטנים שיש בכיסו של כל אחד?
אנחנו מביטים במתרגם;
הוא שואל את הגרמני.
האֶס.אֶס.
מעשן ומביט בפלאש כאילו היה שקוף, כאילו לא דיבר כלל.
מעולם לא ראיתי גברים מבוגרים עירומים כביום היוול- דם.
אדון בֶרגמן חוגר חגורת תמיכה לשבר.
הוא מבקש לדעת עם עליו להסירה.
המתרגם מהסס, אבל הגרמני הבין והחל לדבר חמורות אל פלאש בעודו מצביע על מישהו.
שמנו לב שפלאש מלעע את רוקו;
לבסוף מפליט מפיו - הסגן אומר שתסיר את החגורה.
אחר-כך תקבל את זו של אדון כהן.
ראינו בעליל שהמלים מסתננות בקושי מפיו של פלאש והן מרות כלענה.
זו דרכו של הגרמני לשימנו ללעג ולקלס.
מעט אחר-כך בא גרמני אחר ומצווה להניח את הנעליים באחת מפינות החדר.
אנחנו מניחים אותן כדבריו.
כלו כל הקִצין, אנו חשים כאילו כבר היינו מחוץ לעולם הזה, ולכן לא נותר לנו אלא לציית.
לפתע מופיע אדם ומטאטא בידו ומעיף את ערמת הנעליים החוצה.
מטורף.
טורף את כולן זו בזו.
תשעים ושישה זוגות!
הרי נעל לא תתאים עוד לרעותה.
דלת החדר נפתחת החוצה.
רוח מקפיאת איברים חודרת לחדר ואנחנו, עירומים, מכסים את הבטן בידיים.
הרוח טור- קת את הדלת, הגרמני שוב פותח אותה, עומד ומסתכל באדי- שות כיצד אנו מתפתלים זה מאחורי זה כדי למצוא מִפלט מפני משב הרוח המקפיא.
סוגר והולך.
מערכה שנייה:
ארבעה אנשים מתפרצים בסערה פנימה, בידיהם תערי גילוח, מברשות גילוח ומגזזות שער.
לבושים במכנסי פסים ובמקטורני פסים.
על חזיהם תפור מספר.
אולי הם מהאנשים שראינו הלילה ברציף (או שמא היה זה אמש?)
לא.
אלה איתנים וכוחם במותניהם.
אנחנו שואלים שאלות רבות, אך הם אוחזים בראשינו ובתוך דקה אנו מסופרים ומגולחים.
כמה מגוחכים הפרצופים אחרי התספורת והתגל- חת!
הארבעה מדברים בשפה שנשמעת שלא מן העולם הזה.
אל-נכון אין זו גרמנית, אני מבין מעט גרמנית.
דלת אחרת נפתחת ולפתע הננו מדשדשים במים, מסופ- רים, עירומים ויחפים.
חדר המקלחת.
סגורים בפנים.
אין איש זולתנו.
לאט-לאט פגה התדהמה;
מעיזים לשוחח.
הכל שואלים אך אין איש עונה.
אם הביאו אותנו למקלחות סימן שנתרחץ.
אם נתרחץ משמע שאין מתכוונים להרוג אותנו מיד.
מדוע אפוא אין מאפשרים לנו לשבת ולשתות, אין איש מסביר דבר, אין לנו נעליים ובגדים, ועלינו לקפוץ עירומים בתוך המים בקור חודר עצמות.
חמישה ימים נסענו בעמידה.
ונשותינו?
המהנדס לוי שואל אותי אם גם בנשים נוהגים כפי שנוה- גים בנו והיכן הן נמצאות עכשיו, ואם נוכל לראותן?
אני עו- נה לו כן, משום שהוא נשוי ואב לבת.
ודאי נראה אותן בקרוב.
אולם בלבי מנקרת המחשבה שכל זה איננו אלא הצגה שנועדה לשטות בנו, להשפילנו.
ברור שבסופו של דבר ימיתו אותנו, ומי שסבור אחרת איננו אלא מטורף שנפל קרבן לתעתועיהם.
אני לא.
אני הבנתי שבמהרה יקיץ עלינו הקץ, אולי בחדר זה, כאשר יימאס להם להביט במערומינו, לראותנו מקפצים מרגל לרגל, מנסים מדי פעם להתיישב על הרצפה אבל מתרוממים מיד, כנשוּכי נחש, משום שהרצפה מוצפת מים קרים, גובהם כזרת.
מתהלכים ימינה, שמאלה, בלא תכלית;
משוחחים;
כל אחד מדבּר עם כל השאר, מקימים שאון.
הדלת נפתחת, נכנס הסגן הגרמני שהכרנו בבואנו.
פולט בקיצור כמה משפטים, ופלאש מתרגם:
הסגן אומר שחייבים להיות בשקט - כאן לא בית-מדרש לרבנים.
המלים המרושעות הללו, שנשמעות זרות בפיו, מעוותות את פניו והוא מסנן אותן מפיו כיורק מזון קלוקל.
מבקשים מן המתר- גם שישאל למה מחכים, כמה זמן עוד נתעכב פה, מה עם הנשים ועוד ועוד.
אולם, הוא מסרב לתרגם את שאלותינו.
פלאש מתרגם בלא רצון את דברי הגרמני לאיטלקית, דברים קרים כקרח, שופעי ארס, אך הוא מסרב לתרגם את שאלו- תינו לגרמנית, משום שהוא יודע שאין טעם לעשות כן.
הוא יהודי יליד גרמניה, כבן חמישים, על פניו צלקת עמוקה מפצע שנפצע כשלחם נגד האיטלקים בצבא גרמניה, במלח- מת העולם הראשונה.
אדם שקט ומופנם.
אני רוחש לו כבוד משום שאני חש שהתחיל לסבול לפנינו.
הגרמני יוצא ואנו משתתקים, אף שהעמידה הזאת בדממה מבזה אותנו בעיני עצמנו.
לילה, עדיין לילה.
התחלנו לפקפק אם אי-פעם יאיר השחר.
שוב נפתחת הדלת;
נכנס אדם לבוש בגדי פסים.
נראה שונה מחבריו:
אינו חסון כמותם, מרכיב משקפיים, פני אדם תרבותי.
פונה אלינו באיטלקית.
כבר חדלנו להשתומם.
נדמה שאנו צופים בהצגה מטורפת, מהמחזות שבהם מופיעים על הבימה השטן, מכשפות ורוח הקודש.
האיש מדבר איטלקית עילגת במבטא נכרי.
מסביר באריכות, בנימוס;
משתדל לענות על כל שאלותינו.
אנחנו במוֹנוֹביץ, סמוך לאושויץ שבשלֶזיה העילית:
חבל ארץ המיושב בגרמנים ובפולנים.
המחנה הוא מחנה עבודה - בגרמנית Arbeitslager .
כל העצורים (כעשרת אלפים איש) עובדים בבית-חרושת שנקרא בּוּנה, ועל שמו גם המחנה עצמו מכונה בּוּנה.
נקבל נעליים ובגדים;
לא, לא שלנו.
בגדים אחרים ונע- ליים אחרות.
כמו שלו.
כעת אנחנו עירומים משום שעלינו להתרחץ.
עלינו לחכות למקלחת ולחיטוי.
אלו ייעשו מיד עם ההשכמה, משום שאין להיכנס למחנה בלא חיטוי.
ודאי, חייבים לעבוד.
כאן כולם עובדים.
אך יש עבודה ויש עבודה.
למשל הוא עצמו עובד כרופא.
הוא הונגרי ולמד באיטליה.
רופא השיניים של המחנה.
נמצא ארבע שנים בפנים.
לא, לא במחנה הזה:
הבּוּנה הוקם רק לפני שנה וחצי.
בכל זאת, הרי כולם יכולים לראות, נראה טוב, איננו רזה יתר על המידה.
"מדוע אתה במחנה?" "האם אתה יהודי כמו-
נו?" "לא," - עונה האיש לתומו.
"אני עציר פלילי."
שואלים אותו שאלות רבות.
על מקצתן מגיב בצחוק, לעתים עונה ישירות, לעתים אינו עונה כלל.
רואים בעליל שמתחמק מלדון בנושאים מסוימים.
על הנשים אינו מדבר:
אומר שמצבן טוב, נתראה עמן בקרוב, ואולם סותם ואינו מפרש היכן ומתי.
לעומת זה מספר מעשיות מוזרות, מטור- פות.
שמא גם הוא שם אותנו ללעג ולקלס?
או שמא פשוט יצא מדעתו?
הרי במחנה אפשר בהחלט להשתגע.
אומר שבכל יום ראשון מנגנים קונצרטים ומשחקים בכדורגל;
שמי שיודע להתאגרף היטב יכול להתמנות לטבָח;
מי שמצטיין בעבודה מקבל תלושים שניתן לקנות בהם טבק וסבון.
אומר שבאמת מי השתייה מזוהמים ואסור לשתות מהם, אך בכל יום מחלקים משקה תחליף לקפה, אבל בדרך כלל איש אינו שותה ממנו משום שהמרק מימי ביותר ומרווה את הצמא.
אנחנו מבקשים שישיג לנו משהו לשתות, אך הוא עונה שאיננו יכול, שבא לראות אותנו בסתר על אף שהאס.אס.
אסרו עליו להיפגש עמנו לפני שנעבור חיטוי, ובכלל, עליו להיפרד מעלינו מיד.
הוא בא משום חיבתו לאיטלקים, ובפי- רוש משום-כך "שיש לו לב רך".
שואלים אותו אם יש עוד איטלקים במחנה;
כן, אחדים, אינו יודע כמה.
מתחמק ועובר לנושא אחר.
באותו רגע נשמע צלצול פעמון.
הרופא נושא את רגליו ונמלט.
נשארנו תמהים ונבוּכים.
יש בינינו המתעודדים מדבריו.
אני לא.
עדיין אני עומד בתוקף על דע- תי שגם אדם מוזר זה, רופא השיניים, חמד עמנו לצון.
אני מסרב להאמין אף למלה אחת שיצאה מפיו.
עם הצלצול אפשר היה לחוש שהמחנה מתעורר.
לפתע ני- תך מן המקלחות זרם מים רותחים - חמש דקות של הנאה באות עלינו.
אך לא הספקנו ליהנות מטעמן;
לחדר המקלחת מתפרצים ארבעה אנשים (אולי ארבעת הספָרים?), ומשלחים
אותנו בבעיטות, בדחיפות ובצעקות, בעודנו רטובים ואפופי אדי מים רותחים לחדר סמוך קר כקרח, שבו עומדים אחרים המשליכים לידינו סמרטוטים ונעלי עץ.
הכל בצעקות מחרי- שות.
איננו יודעים את נפשנו וכבר אנחנו בחוץ, על שלג כחלחל וקפוא, יחפים ועירומים בטרם עלות השחר.
עלינו לרוץ, והבגדים בידינו, עד לצריף העומד במרחק כמאה מטר.
כאן מרשים לנו להתלבש.
כשסיימנו הצטנף כל אחד בפינתו.
לא העזנו להביט איש בעיני רעהו.
אין ראי בחדר אך דמותנו נשקפת לנגד עינינו במאה פנים חיוורים כסיד.
מאה דחלילים אומללים ומטונפים.
גלגול הצורה הושלם.
כעת אנו רוחות רפאים כמו המתים- החיים שראינו אתמול בלילה.
עתה הבנו ששפת אנוש דלה לבטא את העלבון הצורב.
את אובדן צלם אנוש.
המציאות נגלתה לעינינו כהוויתה בשב- ריר שנייה, כמעט כמחזה נבואה:
עד התחתית הגענו, לשפל המדרגה, למטה מזה אי-אפשר לרדת.
לא נותר לנו דבר:
לקחו את הבגדים, את הנעליים, ואף את שערותינו לא הותירו לנו.
אם נדבר לא יקשיבו לדברינו, ואם יקשיבו לא יבינו.
עוד מעט גם את שמותינו יטלו.
אם בכל זאת נרצה לשמור עליהם, יהיה עלינו לאזור את כל כוחותינו כדי שיש- רוד דבר מה מאתנו.
דבר ממה שהיינו.
אני יודע שלא בנקל ניתן להבין את דברי, וטוב שכך הוא.
ינסה נא, אפוא, כל אחד להרהר מה ערכם של הרגלי היום- יום הקטנים של כל אדם וכמה משמעות יש להם:
לחפצים רבים שיש אפילו בידי פושט-יד עני שבקרן רחוב:
ממחטה, מכתב ישן, תמונה של אדם יקר.
דברים מעין אלה הם חלק מישותנו כמעט כמו איבר מאיברי גופנו.
אין אנחנו יכולים לשוות בדמיוננו את החיים בלעדיהם.
אם הם אובדים מיד אחרים תופסים את מקומם.
והם שלנו משום שבחובם טמונים הזכרונות;
משום שיש בכוחם לעורר בנו מחשבות.
עתה שוו בנפשכם אדם שניטלו ממנו ביתו, הרגליו, בגדיו, הורחק מיקיריו, הכל, כל מה שהיה לו;
אדם כזה לא יהיה אלא קליפה ריקה, לא נותר לו דבר, הוא אומלל וחסר אונים;
לא נותר לו כבוד עצמי;
הוא לא יכול עוד להבחין בין טוב לרע, מי שניטל ממנו הכל בהינף יד, גם אישיותו ניטלת ממנו בקלות יתרה.
הוא הופך ליצור נחות ביותר שקל להח- ליט להמיתו בלי מחשבה תחילה.
ליצור כזה אין להתייחס כאל בן-אדם.
במקרה הטוב ביותר יישפט לחיים או למוות בשל שיקול של תועלת.
אולי כעת ניתן להבין את המשמעות הכפולה של השם "מחנה ההשמדה".
ואולי יובן עכשיו מה אנו רוצים לבטא במשפט:
להיות בתחתית.
Haftling :
(עציר) למדתי שאני הפטלינג.
שמי 174517 ;
ובכן נתנו לנו שם, שאותו נישא כל חיינו, סימן שנחרת בכתובת קעקע על יד שמאל.
כמעט לא חשתי כאב בעת החריתה שנעשתה במהירות רבה:
סידרו אותנו בשורה, ואיש אחר רעהו, לפי סדר הא' ב', עברנו על-יד עובד זריז שאחז בידו איזמל שבקצהו מחט קצרה מאוד.
נראה שבטקס הזה מביאים אותנו בסוד המחנה:
רק אם "מראים את המִס- פר" מקבלים לחם ומרק.
יעברו ימים רבים, וינחתו עלינו לא מעט מכות אגרוף, עד שנלמד להראות את המספר בזריזות שמא תתעכב החלוקה היומית של מנות המזון.
יעברו שבועות וחודשים עד שנלמד לבטא נכונה את המספר בגרמ- נית.
זמן רב המשכתי, כהרגלו של אדם חופשי, להעיף מבטים על פרק יד שמאל שעליה נהגתי לענוד שעון.
אך במקומו נבטו אלי בלגלוג המספרים הכחלחלים שנחרתו בעורי.
רק משחלף זמן רב, וטיפין טיפין למדו אחדים מאתנו משהו על רזי מדע המוות של מִספרי אושויץ;
מספרים המתמצתים את שלבי ההשמדה של יהדות אירופה.
ותיקי המחנות לומדים מהם הכל:
מתי הגעת למחנה, באיזה משלוח, ומכאן יודעים מאיזו ארץ באת.
כל אחד חש יראת כבוד למספרים 30,000 עד 80,000. נותרו מהם רק כמה מאות, והם
שרידי גטאות פולין.
כדאי לפקוח עין כאשר אתה נושא ונותן עם איזה 116,000 או 117,000:
נותרו מהם רק כארבעים, אך הם יוונים מסלוניקי:
הם יכולים להפילך בפח.
בעלי המספ- רים הגבוהים הם נושאים לבדיחות רבות כמו טירונים בצבא או "ירוקים" באוניברסיטה.
מספר גבוה הוא אדם בעל כרס, כסיל ופתי;
בקלות יאמין לך שבמרפאה מחלקים נעלי עור לבעלי רגליים עדינות.
בקלות תשכנע אותו שימהר וירוץ לשם וישאיר לך את פנכת המרק שלו כדי ש"תשים עליה עין".
אתה יכול למכור לו כפית תמורת שלוש מנות לחם;
לשלוח אותו אל הקאפו האכזרי ביותר לשאול (זה קרה לי!)
האם נכון שהוא עומד בראש Kartoffelschalkommando , הקומנדו לקילוף תפוחי אדמה, והאם אפשר להתגייס לקומנדו שלו.
אך כל תהליך הכנסתנו לסוד הסדר הזה, החדש עבורנו, נעשה באורח לעגני ואכזרי.
משנסתיימה חריתת כתובת הקעקע, סגרו אותנו בצריף שלא היה בו איש.
המיטות היו מסודרות, ואולם אסרו עלינו לגעת בהן ולהתיישב עליהן.
וכך כחצי יום הסתובבנו אנה ואנה בשטח הצר הפנוי והמשכ- נו להתייסר בצמא.
והנה, נפתחת הדלת, ונכנס נער בבגדי פסים, נמוך, רזה, בהיר-שער, נראה תרבותי למדי.
הוא מדבר צרפתית.
אנו מסתערים עליו ובפינו כל השאלות שעד כה שאלנו זה את זה בלא מענה.
אולם, הוא עונה בקושי;
כאן איש אינו אוהב לדבר.
אנחנו חדשים, בורים ועמי-ארצות בתורת המחנה, מדוע אפוא להשחית זמן ומלים לריק?
מספר בלי חמדה שכל האחרים עובדים בחוץ.
הם ישובו עם ערב.
הוא יצא הבוקר את המר- פאה ולכן הינו משוחרר היום מן העבודה.
שאלתי אותו (בתמימות מופלגת שכעבור ימים מעטים לא אוכל להאמין בקיומה) אם יחזירו לנו לפחות את מברשות השיניים?
הוא צחק ופניו הפגינו זלזול, עם זאת השיב לי:
Vous n'etes pas a la maison (אינך בבית, בצרפתית) - והן בעצם הפזמון שהכל חוזרים עליו:
אינכם בבית;
זה אינו בית-הבראה;
מכאן לא יוצאים אלא לדרך.
(מה פירוש הדבר נלמד אחר-כך).
אכן, הצמא גבר עלי, עיני נתקלה בגוש קרח שהיה תלוי מאחורי החלון בהישג יד.
פתחתי את החלון, ניתקתי את גוש הקרח ואולם מיד זינק כנגדי אחד גדול ושמן שהסתובב בחוץ וחטף אותו מידי בגסות.
– Warum ?
– מדוע - שאלתיו בגרמנית הדלה שלי.
Hier ist kein Warum - כאן אין לשאול מדוע - ענה לי ודחף אותי בפראות פנימה.
ההסבר לאירוע מתועב אך פשוט:
במקום הזה הכל אסור;
הסיבות אינן עלומות, הרי לשם כך נוצר המחנה.
אם ברצוננו לשרוד חייבים אנו למהר להבין את העיקרון הזה לאשורו.
......Qui non ha luogo il Santo Volto
qui si nuota altrimenti che nel Serchio!
(פה לא יושיע צלב הקודש, לא שחו פה כשחו במי סרקיו, [דנטי אליגירי, התפת, תירגם עמנואל אולסברגר, שיר כ"א, 48-49) לאט-לאט מתקרב לקִצו היום הארוך הזה - יום הכניסה לתופת.
השמש שוקעת במערבולת של ענני דם.
סוף-סוף מוציאים אותנו מהצריף.
האם יתנו לנו לשתות?
לא.
שוב עורכים אותבו בשורות ומובילים לרחבה גדולה במרכז המח- נה.
בקפידה יתרה מסדרים אותנו בריבוע.
מתרחש דבר.
שעה תמימה.
כנראה מחכים לבואו של מישהו.
ליד שער המחנה חצוצרה מחצצרת מנגינה:
רוֹזמוּנדה, שיר רגשני ידוע.
החיזיון מוזר כל-כך שאנו מביטים איש ברעהו ומגחכים.
חשים מעט הקלה.
אולי כל זה איננו אלא איזו מהתלה גרמנית אדירה.
אבל משמסתיימת נגינת הרוֹז- מוּנדה מושמעות נעימות לכת אחרות...
ואז, לפתע מופיעים, קבוצות קבוצות, חברינו השבים מן העבודה.
הם צועדים זה אחר זה, חמישה-חמישה:
הליכתם מוזרה, לא טבעית, צעדם כבד, כאילו אינם בני-אדם אלא דחלילים שגופם הנוקשה עשוי עצמות.
הם צועדים בדיוק לפי קצב המנגינה.
גם הם מסתדרים כמונו, בסדר מדוקדק, ברחבה הגדולה.
כאשר מתייצבת הקבוצה האחרונה מתחילה הספירה.
יותר משעה סופרים שוב ושוב, בודקים וחוזר חלילה, וכולם פונים אל אדם לבוש בגדי פסים, המוסר דין וחשבון לקבוצת חיילי אֶס.אֶס.
הנושאים ציוד קרבי מלא.
כבר חושך, אבל המחנה מואר היטב בפנסים ובזרקורים.
נשמעת צעקה " Absperre!
", בבת אחת מתפזרות כל הקבו- צות לכל העברים ושורר תוהו ובוהו.
עכשיו איש אינו צועד עוד כדחליל נוקשה:
כולם גוררים את רגליהם במאמץ ניכר לעין.
אני שם לב שלכל אחד פנכת פח גדולה ביד או קשורה לחגורתו.
אנחנו החדשים, סובבים בתוך המון אדם, מחפשים פני ידיד, קול אנושי חם, מישהו שידריך אותנו.
שני נערים יוש- בים שעונים על קיר הצריף.
כנראה צעירים מאוד, כבני שש- עשרה, ידיהם ופניהם מפוייחות.
אחד מן השניים קורא לי ושואל בגרמנית כמה שאלות, אינני מצליח להבין, לבסוף הוא שואל מהיכן באנו.
Italien – השיבותי.
גם בפי שאלות רבות אך הגרמנית השגורה בפי דלה מאוד.
אתה יהודי?
כן, יהודי פולני.
כמה זמן אתה במחנה?
שלוש שנים, הוא משיב ומרים שלוש אצבעות.
ודאי היה ילד כשנכנס, אני מהרהר בחלחלה, עם זאת, פירוש הדבר שיש גם מי שנשארים בחיים.
במה אתה עובד?
- Schlosser (נַפָח) אינני מבין.
Eisen, Feuer (ברזל, אש) משתדל להסביר, ומניע בידיו כאילו מכה בפטיש על הסדן.
אם כן הוא נפח.
- Ich Chemiker (אני כימאי) - אני מודיע לו והוא מניד ראשו בחשיבות.
– Chemiker gut (כימאי, טוב) אבל כל זה נוגע לעתיד הרחוק.
כרגע מייסרני הצמא.
לשתות מים.
אנחנו אין מים - אני אומר לו.
הוא מסתכל עלי בארשת פנים רצינית, כמעט חמורה, ואומר בהדגשה:
"אל תשתה מים, חבר" - ומוסיף מלים אחדות שאינני מבין, Warum?
- מדוע?
Geschwollen הוא עונה בקיצור;
אני נד בראשי.
לא הבנ- תי.
"נפוח".
הוא מנפח את הלחיים, מניח את ידיו על פניו ועל בִטנו וצר בידיים צורת בלון נפוח.
- Warten bis heute abend – "לחכות עד יום, ערב," אני מתרגם מלה במלה.
אחר-כך התוודענו זה לזה:
"אני שלוימה," אמר לי, "ואתה?" אמרתי לו מה שמי, והוא שאל:
"היכן אִמך?"
"באיטליה," אני עונה.
שלוימה משתומם:
"יהודים באיטליה?
", ''כן," אני מסביר בגרמנית רצוצה, "מסתת- רת, אף אחד לא מכיר, לברוח, אף אחד לא יודע." הוא הבין.
שלוימה קם, מתקרב אלי ומחבק אותי בעדינות.
השיחה תמה.
צער אוחז בי, צער שליו, כמעט נלבב.
לא ראיתי עוד את שלוימה, אבל לא שכחתי את הפנים הרציניים והעדינים של הנער, אשר קיבל את פני על סף בית-המוות.
דברים הרבה עלינו עוד ללמוד, אבל הרבה כבר למדנו.
כבר יש לנו מושג על מִבנה המחנה.
ריבוע בעל שש מאות מטר לכל צלע.
מוקף בשתי גדרות תיל.
בפנימית זורם חשמל במתח גבוה.
במחנה שישים צריפי עץ המכונים "בלוקים," כעשרה עדיין בבנייה.
ובמחנה עומדים גם בנייני המטבח, מפעל נסיוני שבו עובדת קבוצת הֶפטלינגים בעלי זכויות יתר, וכן צריפי מקלחות ובתי-שימוש - אחד לכל שישה או שמונה בלוקים.
בכמה בלוקים שוכנות מחלקות מיוחדות.
כשמונה מהם, בקצה המזרחי של המחנה, מרפאות ובית-חו- לים.
בלוק מספר עשרים וארבע, ה- Kratzeblock , מיועד לחולי גרֶבֶת.
בלוק שבע, ששום הֶפטלינג מעולם לא נכנס אל תוכו, נועד - ל- Prominenz - כלומר אצולת העצורים שבידיהם תפקידים בכירים.
בלוק ארבעים ושבע שדרים בו ה- Reichsdeutsche , (גרמנים ממוצא ארי, אסירים פליליים או פוליטיים), בלוק ארבעים ותשע - לקאפוס בלבד.
בלוק שתים-עשרה:
את מחציתו תופסים ה- Reichsdeutsche וקא- פוס ואת מחציתו תופסת הקאנטינה, שבה מחלקים טבק, אב- קת חיטוי, ומדי פעם מִצרך אחר.
בלוק שלושים ושבע שבו נמצאים המשרדים;
לִשכת המִנהל הצבאית ומשרד לענייני עבודה.
לבסוף בלוק עשרים ותשע שחלונותיו סגורים תמיד משום שזה – Frauenblock - בלוק הנשים - בית-זונות של המחנה, שנערות הפטלינג פולניות משמשות בו.
הוא נועד רק ל- Reichsdeutsche .
תחילת עמוד 32 יום רביעי, סיפור תשיעי אדון גוּאיליימלו רוסיליונֶה מגיש לאשתו לאכול את לבו של אדון גואיליימלו גוּארדאסטאניו, האיש שהרג ואשר היא אהבה;
כאשר נודע הדבר אחר-כך לגבירה, היא קופצת מחלון גבוה ומתה, וקוברים אותה עם אהובה.
הנה הסתיים סיפורה של נייפילה, שאכן עורר חמלה רבה בלב כל חברותיה, והמלך לא התכוון לפגוע בזכותו של דיוניאו, וכיוון שמלבד המלך לא היה תורו של איש לדבר, פתח אז המלך ואמר:
נשים רחמניות, עלה בדעתי סיפור אחר, וכיוון שאתן מצֵרות כל-כך לשמע סיפורים על אהבה חסרת מזל, ודאי יעורר בכן סיפורִי חמלה לא פחותה מזו שעורר הסיפור הקודם, שכן האנשים שקרה להם מה שאספר היו רמי-יחס יותר, והכול התרחש באכזריות רבה יותר משהתרחש במעשה ששׂחו בו עתה.
עליכן לדעת אפוא כי אנשי פרובאנס מספרים שפעם היו בארצם שני אבירים אצילים, וכל אחד מהם שלט על טירות וּוַסָלִים:
שם האחד היה אדון גוּאיליילמו רוסיליונֶה, והאחר היה שמו אדון גואיליילמו גוּארדאסטאניו.
וכיוון ששניהם היו גיבורי-חיל, אחזו לעתים קרובות בנשק ותמיד השתתפו יחד, במדים זהים, בתחרויות אבירים למיניהן ובכל שאר תרגילי הנשק.
אמנם כל אחד מהם התגורר בטירה משלו, והיו רחוקים אפוא זה מזה לא פחות מעשרה מילין, אך אף-על-פי-כן כיוון שרעייתו של אדון גוּאיליילמו רוסיליונֶה היתה אישה יפהפייה ורבת חן, התאהבה בה אדוןגואיליילמו גוּארדאסטאניו, על אף הידידות ואחוות הנשק בין שני הגברים, ורחש לה אהבה יתרה, והתחיל לעשות מחוות רבות כל-כך כלפיה עד כי הגבירה הבחינה באהבתו.
מכיוון שידעה כי הוא אביר בן-חיל, נשא גם הוא חן בעיניה, ואף היא התחילה לרחוש לו לאהוב עזה כל-כך, שלא חשקה בשום דבר כפי שחשקה בו, ולא רצתה בשום דבר כפי שרצתה בו, ולא ציפתה אלא שיבקש ממנה להיעתר לו.
אכן, לא חלף זמן רב וכך היה, ושני הנאהבים נפגשו שוב ושוב ואהבו זה את זה אהבה גדולה.
מאחר שלא נזהרו די הצורך בהיותם יחד, הבחין בכך בעלה של האשה וזעם מאוד, עד כי אהבתו הגדולה לגוארדאסטאניו היתה לשנאת מוות.
ואולם השכיל להסתיר את שנאתו טוב יותר משהשכילו שני הנאהבים להסתיר את אהבתם, ובלבו גמלה החלטה להרוג את יריבו ויהי-מה.
בשעה שרוסיליונה היה במצב-הרוח הזה, הכריזו בצרפת על תחרות אבירים גדולה.
רוסיליונה הודיע על כך מיד לגוארדאסטאניו ושלח לומר לו כי אם טוב בעיניו, יבוא אליו, ושניהם יחליטו יחד אם ישתתפו בתחרות ואיך יעשו זאת.
גוארדאסטאניו השיב בשמחה רבה כי בלא כל ספק יבוא למחרת לסעוד עמו סעודת ערב.
כאשר שמע זאת רוסיליונה חשב כי הנה באה השעה שיוכל להרוג את יריבו.
למחרת נטל אפוא נשק, עלה על גב סוס ויצא לדרך בלוויית כמה ממשרתיו, וכאשר הגיע למרחק של מיל בערך מטירתו, נעצר בעבי היער, במקום שבו היה צריך גוארדאסטאניו לעבור, וארב לו שם.
חיכה שעה ארוכה עד שראה אותו מתקרב ואחריו שני משרתים לא חמושים, וגם הוא לא היה חמוש, כי לא נשמר כלל מפניו.
כאשר ראה את האיש מגיע למקום הרצוי, התנפל עליו באכזריות ובחמת-זעם, הניף את החנית וצעק:
"בוגד, אתה מת!" – בבת-אחת צעק ותקע את החנית בחזהו.
גוארדאסטאניו לא היה מסוגל כלל להתגונן ואף לא לומר מלה, החנית פילחה את גופו והוא נפל ארצה ומת לאחר זמן קצר.
משרתיו הפנו את ראשי סוסיהם לאחור, בלא שידעו מי עשה את המעשה, ונמלטו מהר ככל יכולתם אל טירת אדונם.
רוסיליונה ירד מסוסו, ביתר בסכין את חזהו של גוארדאסטאניו, ובמו ידיו עקר את לבו.
פקד לעטוף את הלב באחד מאותם בדים שתולים בקצה החנית וציווה על אחד ממשרתיו לשאת אותו;
ולכולם הורה כי לא יעזו לומר מלה על מה שאירע.
בסוף עלה שוב על סוסו וחזר לטירתו אחרי שכבר ירד הלילה.
לגבירה נודע כי גוארדאסטאניו עומד לבוא לסעודת הערב, לכן ציפתה לו בשקיקה רבה, ובראותה שאינו בא השתוממה מאוד ואמרה לבעלה:
"הכיצד, אדוני, לא בא גואדראסטאניו?"
ענה לה בעלה:
"גבירתי, קיבלתי ממנו הודעה שלא יוכל לבוא עד מחר." והגבירה תמהה מעט.
רוסיליונה ירד מסוסו, שלח לקרוא לטבח ואמר לו:
"קח את לב חזיר-הבר הזה ונסה לעשות ממנו את התבשיל הטוב והטעים ביותר שתוכל.
וכאשר אשב לשולחן שלח לי אותו בקערת כסף." הטבח לקח את הלב והשכיל להתעלות בשיא אמנות הבישול והמסירוּת בהכנתו, קצץ אותו, תיבלו בתבלינים רבים וטובים ועשה ממנו מעדן טעים להפליא.
בבוא השעה ישב אדון גואיליילמו לשולחן עם אשתו, התבשילים הוגשו, אך האדון אכל רק מעט מאוד, כי המחשבה על המעשה המרושע שעשה העיקה על לבו.
הטבח שלח אליו את המעדן, והאדון ציווה להגישו לאשתו.
הפגין את חוסר תַאבונו, ועם זאת שיבח מאוד את המעדן.
לגבירה לא חסר תיאבון:
היא התחילה לאכול ומצאה שהתבשיל טעים, לכן אכלה אותו כולו.
האביר ראה שאשתו אכלה הכול ואמר:
"גבירתי, האם ערֵב התבשיל לחִכּך?"
ענתה הגבירה:
"באמונה, אדוני, ערב מאוד לחִכּי."
"כה יעזור לי אלוהים," אמר האביר, "אכן אני מאמין לך, אף אינני מתפלא על כך:
כי הדבר שבחייו נעם לך יותר מכול נעם לך גם במותו."
כששמעה זאת האשה שתקה זמן-מה, ובסוף אמרה:
"מה?
וכי במה האכלת אותי?"
ענה האביר:
"מה שאכלת היה לאמיתו של דבר לבו של אדון גואיליילמו גוארדאסטאניו, שאַת, אשה בוגדנית, אוהבת כל-כך.
ותוכלי להיות בטוחה שאכן היה הוא, כי אני במו ידי עקרתי אותו מחזהו שעה קלה לפני שובי לכאן."
כאשר שמעה הגבירה את הדבר הזה על האיש שאהבה יותר מכול – ברור מאליו שלבה נמלא צער.
כעבור שעה קלה אמרה:
"את המעשה שעשית מסוגל לעשות רק אביר בוגדני ומרושע, שכן אם אני שמתי את האיש הזה אדון לאהבתי, בלא שאילצני, ובמעשי זה פגעתי בך, הרי לא הוא היה צריך לשאת בעונש אלא אני.
ואולם עכשיו ישמור אלוהים פן אוסיף על תבשיל אצילי כל-כך, העשוי מלבו של אביר בן-חיל ונעין הליכות כאדון גואיליילמו גוארדאסטאניו, שום תבשיל אחר לעולם!"
והאשה קמה על רגליה, ובלא שמץ היסוס השליכה עצמה מהחלון שנפתח מאחוריה.
החלון היה גבוה מאוד מעל פני האדמה, וכאשר נפלה הגבירה, לא רק מתה אלא גם התרסקו כמעט כל עצמותיה.
משראה זאת אדון גואיליילמו הזדעזע מאוד וחשב כי רע עשה, וכיוון שחשש מפני אנשי המקום ומפני הרוזן של פרובאנס, ציוווה לחבוש את הסוסים והסתלק.
בבוקר המחרת נודע בכל המחוז איך התרחשו הדברים.
לכן אספו אנשי טירתו של אדון גואיליילמו גוארדאסטאניו וגם אנשי טירת הגבירה בצער רב ובדמעות רבות את שתי הגופות וטמנו אותן יחד בכנסייה של טירת הגבירה, בקבר אחד.
ועל הקבר כתבו שורות שיר המודיעות מי הם הקבורים שם ואיך ומדוע מצאם מותם.
*מתוך "דקאמרון", הוצאת כרמל, 2000.
הרכבות הנוסעות מבומביי למדראס יוצאות מתחנת ויקטוריה.
מדריך התיירים שלי הבטיח כי יציאה מתחנת ויקטוריה די בה לבדה להצדיק נסיעה להודו, וזו היתה הסיבה הראשונה במעלה שבגללה העדפתי את הרכבת על פני המטוס.
מדריך התיירים שלי היה ספרון קצת מוזר, שהמליץ המלצות חריגות לחלוטין, ואני עשיתי כהמלצתו, מילה במילה.
ואכן המסע שלי היה חריג לחלוטין, ומשום כך הספר הזה נועד בדיוק לי.
הוא לא נהג בנוסע כאדם המשתוקק לראות מראות שגרתיים ולכן יש להמליץ לו על שלושה או ארבעה מסלולים הכרחיים, כמו שנהוג במוזיאונים הגדולים שבהם מבקרים בחטף, אלא נהג בו כאילו היה יצור תועה וחסר היגיון, שנוטה אל הבטלה והטעות.
במטוס, נכתב במדריך, תהיה נסיעתכם נוחה ומהירה, אך תדלגו על הודו של הכפרים ושל הנופים הבלתי נשכחים.
בנסיעה ברכבות למרחקים ארוכים, לעומת זאת, תהיו אמנם חשופים לסכנת עיכובים לא צפויים, אך תראו את הודו האמיתית.
ואם יתמזל מזלכם לתפוס את הרכבת הנכונה, היא תדייק בזמני הנסיעה, תהיה נוחה, יוגש לכם מזון משובח ותקבלו שירות מושלם, וכרטיס למחלקה הראשונה יעלה לכם רק מחצית ממחירו של כרטיס טיסה;
ואל תשכחו כי ברכבות ההודיות ניתן לזכות גם בפגישות בלתי צפויות.
ההערות האחרונות הללו שכנעו אותי לחלוטין;
ואולי גם התמזל מזלי לעלות על הרכבת הנכונה.
חלפתי בנופים בעלי יופי נדיר או לכל הפחות בלתי נשכחים משום האנשים שראיתי שם;
התא היה נוח בצורה יוצאת מן הכלל והשירות ללא פגם.
השמש עמדה לשקוע, והרכבת חצתה נוף הררי אדום וצחיח.
המלצר נכנס לתא עם ארוחה קלה שנחה על מגש עץ מצופה לק;
הושיט לי מטלית לחה, הגיש לי תה, ועדכן אותי בנימוס שאנו נמצאים כעת במרכז הודו.
בזמן שאכלתי סידר את דרגש השינה שלי, והדגיש כי קרון המסעדה פתוח עד חצות, ואם רצוני לאכול בתאי די אם אצלצל בפעמון.
הודיתי לו בתשר קטן והחזרתי לו את המגש הריק.
ישבתי ליד החלון ועישנתי, הבטתי במראה הבלתי מוכר לי והירהרתי במסלול הנסיעה המשונה שלי.
לנסוע למדראס כדי לבקר שם בחברה התיאוסופית ועוד כאדם שאינו מאמין, ולשם כך לנסוע יומיים ברכבת היה מעשה שמן הסתם היה מוצא חן בעיני המחברים המוזרים של מדריך התיירים המוזר שלי.
אך לאמיתו של דבר, אדם מן החברה התיאוסופית יכול היה לספק לי מידע שהיה חשוב לי ביותר.
זו היתה תקווה קלושה, אולי אשליה, ולא רציתי לכלות אותה בזמן הקצר הדרוש לטיסה במטוס:
העדפתי לטפח אותה ולהתענג על טעמה של התקווה בנינוחות מסוימת, כמו שאנו נוהגים בתקוות חשובות מאוד, שידוע לנו כי סיכוייהן להתגשם מועטים ביותר.
בלימת הרכבת עקרה אותי מהרהורי, ואולי אפילו מנמנומי.
ייתכן שהתנמנמתי דקות אחדות, והרכבת כבר נכנסה לתחנה בלי שאוכל לקרוא את שמה על גבי השלט.
קראתי במדריך שלי, שאחת מתחנות הביניים היתה מנגלור, או אולי בנגלור, לא זכרתי בדיוק, אך כעת לא היה לי חשק להתחיל שוב לדפדף בספרון כדי למצוא את מסלול הנסיעה שבו עוברת מסילת הברזל.
מתחת לסככה היו מעט נוסעים:
הודים שהיו לבושים בסגנון מערבי ונראו אמידים, קבוצה של נשים, סבלים אחדים, שהיו עסוקים בעבודתם.
זו בוודאי היתה עיר חשובה ותעשייתית.
במרחק, מעבר למסילות, נראו ארובות של מפעל כלשהו, בניינים גדולים ושדירות עצים.
האיש נכנס בשעה שהרכבת החלה לנוע, הוא בירך אותי לשלום בחטף, בירר אם מספרו של דרגש השינה הפנוי תואם לזה המופיע בכרטיסו, ואחרי שווידא שלא נפלו טעויות ביקש את סליחתי על ההפרעה.
הוא היה אירופי, בעל גוף שמן ורופס, לבש חליפה כחולה שלא הלמה את מזג האוויר ולראשו חבש כובע אלגנטי.
כל מטענו היה תיק מנהלים מעור שחור.
הוא התיישב, שלף מכיסו מטפחת צחורה וניקה, בקפידה ובחיוך, את משקפי הראייה שלו.
הוא היה בעל חזות לבבית אך מופנמת, כמעט עגומה.
"גם אדוני נוסע למדראס?" שאל אותי ובלי לחכות לתשובתי הוסיף, "הרכבת הזאת מדייקת מאוד, נגיע מחר בשבע בבוקר."
הוא דיבר אנגלית טובה במבטא גרמני, אך לא נראה לי גרמני.
הולנדי, עלה הרהור במוחי, בלי שאדע מדוע, או אולי שוויצרי.
היתה לו חזות של איש עסקים, ובמבט ראשון נראה כבן שישים, אך ייתכן שהיה מבוגר יותר.
"מדראס היא הבירה של הודו הדרווידית," הוסיף ואמר, "אם אף פעם לא ביקרת בה תוכל לראות שם דברים יוצאים מן הכלל." הוא דיבר בקלילות מרוחקת קמעה, האופיינית לאירופים המכירים את הודו, ואני התכוננתי לשיחה שתהיה מבוססת כולה על הבנאליות.
החלטתי כי יהיה זה ראוי שאעדכן אותו כי אנו יכולים לאכול את ארוחת הערב בקרון המסעדה גם משום שהעדפתי שאת שיחתנו על הדברים הנדושים, יקטעו גם השתיקות ההכרחיות המלוות את האוכלים את ארוחתם בצורה תרבותית.
ובזמן שצעדנו במסדרון הצגתי את עצמי והתנצלתי על כך שבפיזור דעת לא עשיתי זאת עוד קודם לכן.
"אה, להציג את עצמנו בפני האחרים כבר נהיה מן הרגל חסר תכלית," הוא הודיע לי באותה ארשת לבבית שלו.
האיש החווה בראשו קידה קלה.
"שמי פטר," חתם ואמר.
בארוחת הערב התגלה כמומחה רב ערך.
המליץ לי לא להזמין את השניצלים הצמחוניים שנטיתי אליהם רק משום סקרנותי, "מפני שעל המאכלים הצמחוניים להיות מגוונים מאוד ויש להשקיע בהם עבודה רבה," הוא אמר, "ובמטבחים של רכבות קשה לעשות זאת." ניסיתי בביישנות להזמין מאכלים אחרים ובכל פעם עוררתי את אי הסכמתו.
לבסוף הזמנתי טנדורי כבש, שגם הוא בחר לעצמו "משום שהכבש מאכל אצילי ומקריבים אותו לקורבן וההודים מבינים היטב את המשמעות הטקסית של האוכל."
דיברנו רבות על התרבות הדרווידית;
למעשה הוא דיבר רוב הזמן, משום שהתערבותי בשיחה היתה מוגבלת רק לשאלות האופייניות למי שהוא הדיוט בנושא הזה ומדי פעם גם לאיזו התנגדות מבוישת, אך בדרך כלל הסכמתי איתו ללא תנאי.
הוא השמיע באוזני תיאור עשיר של הפרטים השונים בתבליטי האבן של קנצ'יפוראם ושל הארכיטקטורה של מקדש החוף, דיבר איתי על אודות פולחנים עתיקים ונעלמים, שהיו זרים לפנתאיזם ההינדואיסטי, כמו זה של העיטים הלבנים של מהבאליפוראם;
הוא דיבר על משמעות הצבעים, על טקסי הקבורה, על הקאסטות.
אני הצגתי בפניו, בהיסוס מסוים, את כל מה שהיה ידוע לי:
את הידע שלי על אודות הפלישות האירופיות לאורך קו החוף של טאמיל;
דיברתי איתו על האגדה אודות המרטיריוּת של סן תומאזו במדראס, על הניסיון הכושל של הפורטוגלים לייסד גואה אחרת בחופים הללו, על המלחמות שלהם עם הנסיכויות המקומיות, ועל הצרפתים של פונדיצ'רי.
הוא השלים את המידע שלי ותיקן אי דיוקים מסוימים בעניין שושלות המלוכה המקומיות, ציטט שמות, תאריכים ומאורעות.
הוא דיבר בביטחון ובבקיאות, והשכלתו הגדולה הצביעה על ידיעה רחבה שבזכותה נראה בעיני מומחה בעל תואר רשמי, אולי אפילו פרופסור באוניברסיטה או מלומד דגול.
שאלתי אותו בצורה ישירה, בתמימות מסוימת, והייתי בטוח שאזכה בתשובה שתאשר את הנחתי.
"אני סתם חובב," אמר, "זה תחביב שהגורל גרם לי לטפח."
לקולו נלוותה נימה מכמירת לב, כך דימיתי, כאילו דובר בחרטה או בסבל.
עיניו ברקו, פניו החלקות נראו חיוורות עוד יותר באור קרון המסעדה.
היו לו ידיים עדינות ותנועותיו היו יגעות.
היה משהו לא שלם בחזותו, משהו מפוצל, אך התקשיתי לומר בדיוק מהו הדבר:
חשבתי על מחלה כלשהי או משהו סמוי, דבר-מה הדומה לבּוּשה.
חזרנו לתא שלנו והמשכנו לדבר, אך כעת התלהבותו שככה ובשיחה שלנו השתלבו שתיקות ארוכות.
וכשעשינו את הכנותינו לקראת הלילה, שאלתי אותו, כך סתם, ללא סיבה מיוחדת, רק כדי לומר משהו, מדוע הוא נוסע ברכבת, ולא במטוס.
חשבתי שלאדם בגילו יהיה נוח יותר לטוס, ולא לייגע עצמו בנסיעה כה ארוכה, וציפיתי כנראה שיתוודה בפני על הפחד שיש לו מפני כלי התחבורה הזה, דבר שלעתים קורה לאנשים שלא התרגלו בצעירותם להשתמש בו.
מר פטר הביט בי בפקפוק, כאילו מעולם לא הירהר בכך.
ואז אורו פניו לפתע והוא אמר:
"במטוס הנסיעות הן נוחות ומהירות אך מדלגים בהן על הודו האמיתית.
כמובן שברכבות הנוסעות למרחקים ארוכים מסתכנים גם באיחור של יום שלם אבל אם מתמזל מזלך לתפוס את הרכבת הנכונה אתה יכול לעשות נסיעה נוחה מאוד ולהגיע ליעדך בדייקנות רבה.
וברכבת יש תמיד גם את העונג שבשיחה, ואת זה המטוס אינו מאפשר לך."
זה היה חזק ממני ולפיכך מלמלתי:
"India, a travel survival kit."
"מה?" הוא אמר.
"שום דבר," עניתי, "עלה בזכרוני ספר מסוים." ואחר כך אמרתי בביטחון:
"אתה מעולם לא היית במדראס."
מר פטר הביט בי בתום.
"כדי להכיר מקום מסוים לא תמיד הכרחי להיות בו,", הכריז.
הוא הסיר את המקטורן וחלץ את הנעליים, תחב את המזוודה הקטנה שלו מתחת לכר, הסיט את הווילון של דרגש השינה שלו ואיחל לי לילה טוב.
רציתי לומר לו שגם לו יש תקווה קלושה ומשום כך נסע ברכבת:
משום שרצה לטפח אותהולהתענג על טעמה במשך זמן רב., ולא לכלות אותה בטווח זמן הטיסה במטוס, ושאני בטוח בזה.
אך כמובן לא אמרתי דבר, כיביתי את האור המרכזי בתא, לא כיביתי את מנורת השידה התכולה, הסטתי את הווילון שלי ואיחלתי לו לילה טוב.
*** היקצנו מחמת אור פתאומי שנדלק לפתע והפריע את שנתנו וקול ששאל דבר-מה.
מהחלון נראה צריף עשוי לוחות עץ, שהיה מואר קלושות, ושלט שעליו כיתוב בלתי מובן.
לכרטיסן התלווה שוטר בעל עור בגוון כהה מאוד וארשת חשדנית.
"אנו נכנסים למדינת טאמיל נאדו," אמר הכרטיסן בחיוך, "זה הליך שגרתי." השוטר הושיט את ידו ואמר:
"דרכונים, בבקשה."
הוא הביט בדרכון שלי בפיזור דעת ומיהר לסגור אותו.
לדרכון של מר פטר הקדיש תשומת לב גדולה יותר.
בשעה שבדק אותו הבחנתי שזה היה דרכון ישראלי.
"מר …שיי…מיל?"
השוטר התקשה להגות את ההברות.
"שלמל" תיקן חברי למסע, "פטר שלמיל."
השוטר החזיר לנו את הדרכונים, כיבה את האור ונפרד מאיתנו בקרירות.
הרכבת חזרה לדהור בלילה ההודי, אור המנורה התכולה יצר אווירה חלומית, שכבנו שם בדממה, ולבסוף אני דיברתי:
"אדוני, לא ייתכן שזה השם שלך," אמרתי, "יש בעולם רק פטר שלמיל אחד, האיש ללא צל, והוא פרי המצאתו של הסופר שאמיסו, וזה ידוע לך היטב.
סיפור כזה יכול 'לעבור חלק' רק עם שוטר הודי."
חברי למסע לא ענה.
אחר כך שאל אותי:
"תומאס מאן מוצא חן בעיניך?"
"לא הכול," השבתי.
"מה כן?"
"הסיפורים, כמה רומאנים קצרים, טוניו קרוגר, מוות בונציה."
"איני יודע אם אדוני מכיר את ההקדמה לפטר שלמיל," הוא אמר, "זה טקסט מעורר הערצה".
שוב נפלה שתיקה.
חשבתי שחברי לתא נרדם, אך זה לא היה אפשרי, כמובן.
הוא רק המתין שאפתח בדברים, ואני אכן דיברתי.
"מה אדוני נוסע לעשות במדראס?"
חברי למסע לא השיב מיד.
הוא השתעל קלות.
"אני נוסע לראות פסל," הוא לחש.
"זו נסיעה ארוכה רק כדי לראות פסל."
חברי לא ענה.
הוא קינח את אפו.
"אני רוצה לספר לך סיפור קטן," הוא אמר אז, "מתחשק לי לספר לאדוני סיפור קטן." הוא דיבר ברכות וקולו העמום הגיע אלי מעבר לווילון.
"לפני הרבה שנים, בגרמניה, היכרתי אדם מסוים.
הוא היה רופא, והיה עליו לבדוק אותי.
הוא ישב מאחורי מכתבה ואני עמדתי מולו עירום.
מאחורי היה טור של אנשים עירומים שגם אותם היה עליו לבדוק.
כשהוביל אותנו למקום ההוא, אמר לנו שאנו דרושים לו כדי לקדם את המדע הגרמני.
לצדו של הרופא עמדו שני זקיפים חמושים ואחות שמילאה טפסים.
הוא הציג בפנינו שאלות ישירות הנוגעות לתפקוד הגברי שלנו, האחות ביצעה בדיקות על גופנו, ואחר כך כתבה את הממצאים.
הטור התקדם במהירות משום שהרופא ההוא מיהר ללכת.
כאשר כבר עבר התור שלי, במקום להמשיך לעבר החדר שאליו הובילו אותנו, השתהיתי מעט משום שלכד את מבטי פסל שהרופא הציב על מכתבתו.
היה זה העתק של אל מן המזרח הרחוק, אך אני מעולם לא ראיתי אותו לפני כן.
צורתו היתה צורת דמות מרקדת, וזרועותיה ורגליה בתנוחות הרמוניות ומסתעפות, תחומות בקרבו של מעגל.
היו רק מעט חללים פתוחים במעגל הזה, חללים ריקים, שהמתינו לסגירתם באמצעות דמיונו של הצופה שהביט בפסל.
הרופא הבחין שנלכדתי בקסמו של הפסל וחייך.
היה לו פה דק ומרושע.
הפסל הזה מייצג את מעגל החיים, הוא אמר, שאליו כל הסיגים צריכים להיכנס כדי להגיע אל הצורה הנעלה, שהיא היופי עצמו.
אני מאחל לך, שבמעגל הביולוגי שצפוי לך, על פי הפילוסופיה שהולידה את הפסל הזה, יהיו לך חיים אחרים, שיתעלו בדרגה אחת מעל אלה שנגזר עליך לחיות כעת."
חברי למסע השתתק.
למרות שאון הרכבת יכולתי לשמוע בצורה מושלמת את נשימתו הקצובה והעמוקה.
"תמשיך אדוני, אני מבקש ממך," אמרתי.
"אין הרבה מה להוסיף," הוא אמר, "הפסל היה פסל האל שיווה המרקד, אך אז לא ידעתי זאת.
כפי שאתה רואה עדיין לא נכנסתי למעגל גלגולי הנשמות, והפרשנות שלי לדמות הזאת היא אחרת.
חשבתי על זה מדי יום ביומו, זה היה הדבר היחידי שחשבתי עליו בשנים הללו."
"כמה שנים חלפו מאז?"
"ארבעים."
"האם אפשר לחשוב רק על דבר אחד במשך ארבעים שנה?"
"אני מאמין שכן, אם ניסו עלינו את כל התועבות הללו."
"ומה הפרשנות שלך לדמות הזאת?"
"אני חושב שהיא כלל לא מייצגת את מעגל החיים.
היא פשוט מייצגת את ריקוד החיים."
"ובמה מתבטא ההבדל הזה?" שאלתי אני.
"הו, זה שונה מאוד," לחש מר פטר, "החיים הם מעגל.
יש יום שבו המעגל נסגר, ואנו לא יודעים מהו היום הזה." הוא שוב קינח את אפו ואחר כך אמר:
"וכעת סלח לי, אדוני, אני עייף, וברשותך אנסה לישון."
*** התעוררתי בסביבות מדראס.
חברי למסע כבר היה מגולח, ערוך ומוכן בחליפה הכחולה שלו, ללא רבב.
ארשת פניו היתה חייכנית ונינוחה;
הוא הרים את דרגש השינה שלו והצביע על מגש ארוחת הבוקר שהמתין ליד החלון.
"חיכיתי עד שאדוני יתעורר כדי לשתות יחד את התה," הוא אמר.
"לא רציתי להפריע לך, ישנת כל כך טוב."
נכנסתי לחדרון שבו היה כיור הרחצה ובמהירות עשיתי את רחצת הבוקר, אספתי את חפצי, סידרתי את מזוודתי והתיישבתי לפני מגש ארוחת הבוקר.
התחלנו לנסוע באזור בנוי ומאוכלס, אזור שהיו בו כפרים הומי אדם ומאפיינים ראשונים של העיר.
"כפי שאתה רואה הגענו בדיוק בזמן," אמר חברי למסע, "השעה היא שבע פחות רבע." הוא קיפל בקפידה את המפית שלו.
"הייתי רוצה שגם אתה, אדוני, תלך לראות את הפסל הזה," הוסיף ואמר, "הוא נמצא במוזיאון של מדראס.
הייתי רוצה לדעת מה דעתך עליו." הוא קם על רגליו ונטל את מזוודתו.
הוא הושיט לי את ידו ונפרד ממני לשלום בנימה הלבבית שלו.
"אני מכיר טובה למדריך התיירים שלי שהמליץ על אמצעי התחבורה הזה," אמר, "זה אכן נכון, שברכבות ההודיות אתה עשוי לחוות פגישות בלתי צפויות ביותר:
חברתך היתה לי לעונג והביאה לי נחמה."
"העונג הוא הדדי," השבתי, "אני זה שצריך להכיר טובה להמלצות מדריך התיירים שלי."
נכנסנו לתחנה, הרכבת חלפה ליד מדרכה הומה אדם.
היא הפעילה את הבלמים והקרון עצר ברכות.
הנחתי לו לחלוף על פני, הוא ירד ראשון והחווה לי בידו ברכת שלום.
ובעודו מתרחק קראתי לו והוא הסתובב.
"איני יודע איך אוכל להודיע לך מה דעתי על הפסל," צעקתי לעברו, "אין לי את כתובתך, אדוני."
הוא שב על עקבותיו, על פניו היתה ארשת הפקפוק שכבר היכרתי, ואז הרהר לרגע.
"תשאיר לי הודעה באמריקן אקספרס," הוא אמר, "אעבור שם לאסוף אותה."
ואחר כך כל אחד מאיתנו אבד בקרב ההמון.
*** במדראס נשארתי רק שלושה ימים.
היו אלה ימים עמוסים, כמעט קדחתניים.
מדראס היא עיר עצומה, בתיה נמוכים ויש לה שטחים עצומים בלתי מעובדים, פקוקה מחמת בעיות תנועה של אופניים, אוטובוסים רעועים ובעלי חיים.
כדי לעבור את העיר מנקודה אחת לאחרת דרוש זמן רב.
אחרי שמילאתי את המטלות שציפו לי שם נותר לי רק יום חופשי אחד, והעדפתי, על פני ביקור במוזיאון, לראות את תבליטי האבן של קנצ'יפוראם, שנמצאים במרחק קילומטרים רבים מן העיר.
מדריך התיירים שלי, גם במקרה ההוא, התגלה כבן לוויה יקר-ערך.
בבוקר היום הרביעי מצאתי את עצמי בתחנת האוטובוסים הנוסעים הן לקראלה והן לגואה.
נותרה לי שעה שלמה עד היציאה לדרך, בחוץ שרר חום יוקד והסככות של ההאנגר הענקי היו המפלט היחידי מפני החום ברחובות.
כדי להעביר את הזמן קניתי את העיתון בשפה האנגלית של העיר מדראס.
זה היה עיתון שהיו לו בקושי ארבעה עמודים, ונראה כמו עיתון של כנסייה, ובו מודעות רבות מכל מיני סוגים, תקצירים של סרטים פופולארים וחדשות עירוניות.
בעמוד הראשון, בהבלטה רבה, התפרסמה ידיעה על אודות רצח שאירע ביום האתמול.
הקורבן היה תושב מקומי בעל אזרחות ארגנטינית שחי במדראס משנת 1958.
תיארו אותו כאדם מופנם ומהוגן, ללא ידידים, בן שבעים, שחי בחווילה ברובע היוקרתי של העיירה אדייר.
אישתו מתה שלוש שנים קודם לכן מוות טבעי.
לא היו להם ילדים.
הוא נרצח ביריית אקדח ישר לליבו.
זה היה מעשה רצח, שלמראית עין היה בלתי ניתן להסבר, משום שהרוצח לא פעל מתוך רצון לבצע גניבה.
הבית נותר מסודר כשהיה, בלי שום סימני פריצה.
המאמר בעיתון תיאר את הדירה כבית פשוט ומעוצב באיפוק, שהיו בו מעט יצירות אמנות בטעם טוב וגינה קטנה.
נראה היה שקורבן הרצח היה בקי באמנות דרווידית.
העיתון ציין שהוא סייע מספר פעמים לקיטלוג היצירות במוזיאון המקומי והביא גם את תמונתו:
פנים של איש זקן וקירח, בעל עיניים בהירות ופה דקיק.
זה היה תיאור נייטרלי וחסר כל ייחוד.
הפרט המוזר היחידי היה תצלום של פסל לצד פניו של הקורבן.
היה זה צירוף מתקבל על הדעת, משום שהקורבן היה בקי באומנות דרווידית ופסל הריקוד של שיווה היה היצירה המפורסמת ביותר של מוזיאון מדראס, מעין סמל שלו.
אך הצירוף הזה, ההגיוני למדי, הזכיר לי צירוף אחר.
נותרו לי עשרים דקות עד למועד היציאה לדרך, חיפשתי תא טלפון וחייגתי את המספר של אמריקן אקספרס.
עלמה אדיבה ענתה לי.
"ברצוני להשאיר הודעה למר שלמל," אמרתי.
העלמה ביקשה ממני להמתין רגע ואז אמרה:
"ברגע זה אין אצלנו שום אדם שזה שמו, אבל אם אדוני רוצה הוא יכול, בכל מקרה, להשאיר הודעה ואנו נמסור לו אותה ברגע שיעבור כאן."
"הלו, הלו," חזרה ואמרה הטלפנית, שכבר לא שמעה את קולי.
"רק רגע, עלמתי," אמרתי, "תני לי להרהר בזה לרגע."
מה יכולתי לומר?
חשבתי עד כמה מגוחכת יכולה להישמע ההודעה שלי.
מה אומר, שאולי הבנתי את כוונתו?
ומה הבנתי?
שמבחינתו של מישהו המעגל נסגר?
"לא חשוב," אמרתי, "שיניתי את דעתי." ניתקתי את השיחה.
אני לא מוציא מכלל אפשרות שהדמיון שלי פעל יותר מן המותר.
ואם אכן ניחשתי מה היה הצל שאיבד מר שלמל, ואם יזדמן לו אי פעם לקרוא את הסיפור הזה, כשם שהמקריות המוזרה הפגישה אותנו ברכבת בערב ההוא, אזי הייתי רוצה שתגיע אליו דרישת השלום שלי.
וגם חֶמלתי.
*"I Treni Che Vanno a Madras" by Antonio Tobacchi.
Copyright © Antonio Tobacchi, used by permission of The Wylie Agency (UK) Limited.פָּאדְרֶה פָּדְרוֹנֶה — אבי, אדוני
מאיטלקית:
מירון רפופורט ב־ 7 בינואר 1944 מצאתי את עצמי בפעם הראשונה על ספסלי בית הספר, בשלושה חודשי איחור לעומת חברַי.
מבחינת החוק הייתי בן שש, אף שביולוגית הייתי בן חמש.
אבל יום ההולדת השישי שלי היה צפוי במהלך 1944 , והמורה נאלצה לקבל אותי.
בימים הראשונים החברים לעגו לי וגיחכו על הבּוּרוּת שלי.
כולם, בנים ובנות, היו מבוגרים ממני.
רבים מהם נשארו כיתה.
הם הרימו את האף מעלַי:
ידעו לצייר אותיות, לקרוא ולכתוב את התנועות והעיצורים.
למזלי, יצא ששכני לספסל היה פִּיצֶנְטֶה, שהצטרף לכיתה באותו יום משום שהיה בן גילי.
למעננו נאלצה המורה לשנן את האותיות.
ובכל מקרה יכולתי לחלוק אִתו את היראה והביישנות שלי, שעד מהרה הוא קרא עליה תיגר:
תלמיד נטול רסן שביקש ללמוד הכול, מלבד קרוא וכתוב.
אני זוכר ששכני לספסל אף פעם לא היה מאורגן:
מעולם לא הביא תיק או מחברות ולא הקשיב לשיעורים.
בשעה שהמורה זִמררה לנו את צלילי האותיות, מלווה אותן בתנועות שפתיים, ובשעה שציירתי את האותיות בדממה, הוא הפשיל מדי פעם את מכנסיו אגב התפתלויות זהירות והציג את הבולבול שלו לחברים שישבו לידו.
בעיניו זה היה מעשה אמיץ, שבאמצעותו הפגין שאיננו ירא מאיש.
כל הכיתה הזדעזעה.
כשהייתה חייבת, הייתה המורה מכה אותו, נוזפת בו ומעמידה אותו בפינה.
אבל כאשר רק מעטים הבחינו במעשיו, היא העדיפה להתעלם ממנו ותשומת לבה של הכיתה לא הופרעה.
אז באמת הרגיש פִּיצֶנְטֶה הכי חזק.
אם קרה שהמורה יצאה החוצה, הוא היה עולה על המושב ומצית בהתרסה את הסקרנות שלנו, מלווה את החשפנות שלו בלעג מתנשא על התלמידים שידעו להעתיק יפה את האותיות.
כמה מחבריו חיקו אותו אז.
הבנות, אף שכלפי חוץ היו מבוישות ומזועזעות, לא הצליחו להסתיר את העניין שלהן.
רוב הבנים, וביניהם אני, התביישו והזדעזעו מהמתרחש.
אני אפילו הרגשתי אשם, כאילו אני מחולל את התעלולים האלה.
התוצאה הייתה שעזות הפנים של החבר שלי לא רק התנגשה בביישנותי אלא אף העצימה אותה להחריד.
חוץ מזה, היה עלַי להדביק את הזמן האבוד, לגשר על הפערים שנפערו — שלא באשמתי — ביני לבין חברַי, ואסור היה שפִּיצֶנְטֶה יסיח את דעתי.
בהפסקות הפצרתי בחברות ובחברים לכיתה שיעזרו לי להעתיק את התנועות והעיצורים, שהם כבר החלו לכתוב במיומנות כלשהי.
בניגוד לרצוני ולרצון המורה שלי, חוויית בית הספר שלי ארכה קצת יותר מחודש והסתיימה הרבה לפני שהייתי לתלמיד של ממש.
המורה חיבבה אותי מאוד, ואת לבם של מרבית הילדים והילדות, שבהתחלה שמו אותי לקלס, כבשתי לאחר ששדדתי מהם אותיות, תנועות ועיצורים.
אבל גלגל ההיסטוריה נטה לרעתי לבלי שוב, כפי שהזמן מתגלגל לו.
בוקר אחד, בפברואר, בעוד המורה מתאמצת לעזור לי לכתוב על הלוח, ירד אבי כברק מן הרחוב אל בית הספר, נישא על גבי ההכרה המוסרית שהוא האדון שלי, ומבטו כמבט נשר מורעב.
הוא נכנס לבית הספר בדהרה רועמת ונחת בכיתה.
ניגש לשולחן המורה בלי להוציא הגה ובירך אותה בברכת שלום חטופה.
"שלום," ענתה לו המורה בעודו מתייצב מולה, נוקשה ונבוך בגלל המעמד.
כל התלמידים השתתקו למראהו.
אבי ניגש מייד לעיקר.
גאוותו ורום־קומתו חלשו על בגדי הרועה שלו:
מכנסי פשתן, ז'קט קורדרוי חלק, מגפיים וברט שטוח.
אף־על־פי־כן, בתחילה לא הצליח להסתיר את קוצר רוחו הגדול.
עיניו ברקו.
"באתי להחזיר את הילד.
אני זקוק לו כדי לשלוט בכבשים ולהשגיח עליהן...
הוא שייך לי, ואני לבדי.
אני לא מסוגל להמשיך להשאיר את העדר ללא השגחה בזמן שאני נוסע לכאן, לסיליגו, להביא את החלב למחלבה או כדי להביא מכאן מצרכים.
אני לא רק רועה צאן.
כדי להתקיים בכבוד, בלי לגנוב מהאחרים, אני מגדל חיטה בחלק מהנחלה בשביל המשפחה.
גָווינוֹ, גם אם הוא קטן, ישגיח על הכבשים בזמן שאני עורם את החיטה או עודר את כרם הענבים או עובד בכרם הזיתים שכבר התחלתי לשתול...
כמו שאת מבינה, אני לא מסוגל לעשות את כל העבודות האלה בעצמי וגם להסתובב עם הכבשים.
אם לא משגיחים עליהן, הכבשים עלולות לעלות על הכרם או על החיטה, ולא נוכל לחיות שנה בלי לחם...
בקיצור, הוא ישגיח על הכבשים בזמן שאני אעשה את כל הדברים האלה, כדי לקושש פרנסה לאחים היותר קטנים שלו...
אין לי כסף לקנות להם מוצרי יסוד.
הכסף שאני מרוויח מהחלב של הכבשים מספיק בדוחק בשביל הבגדים והדברים האחרים שאנחנו, הרועים, לא מסוגלים לייצר.
את תפוחי האדמה, החיטה, הבצל, השעועית — אני חייב לגדל בעצמי...
אני מצטער שאני מחזיר אותו, אבל בלעדיו לא אוכל להמשיך.
זה הסיפור שלנו, הרועים, מאז ומעולם.
בכל פינה יש שודדים, את יודעת זאת היטב, גבירתי המורה."
"גווינו קטן מדי!
איך הוא יוכל להשגיח על הכבשים ולהפחיד את השודדים?
הנוכחות שלו לא תועיל...
כאן הוא ילמד לחיות לפני שהוא ייחשף לחיים.
הוא זקוק לנוצות לפני שיפרוש כנפיים."
"מה את יודעת על חיי הרועים?
הרועים עפים כולם בלי כנפיים."
נימת קולו נעשתה נחושה.
"אין צורך שהילד יהיה גדול כדי שישגיח על הכבשים.
ובמה שנוגע לשודדים, צריך שיהיה לו אוויר בריאות.
שיהיה לו מספיק אוויר כדי לקרוא לי מהעמק השני, אם יהיה צורך.
הנחלה שלי לא גדולה כל כך.
אבל הכבשים רצות מהר, רבות על גבעולי העשב המעטים ועל הבלוטים הטעימים.
לעתים קרובות הן מתחבאות בעמק כמסתור מפני הרוח, ולפתע נעלמות.
ואז, כשאני עובד בקצה אחד של השדה והן נעלמות בקצה השני, באים השודדים והזאבים ומבצעים את זממם...
הזאבים!
כן!
הזאבים!
גם הם אִיוּם נורא ומתמיד.
במיוחד בעונת ההמלטה...
הם נועצים שיניים בטלאים.
וטלה, בשביל רועה מסכן כמוני, הוא לא דבר של מה בכך.
תביני שבניגוד למה שאומרים, העוני גוזר עלינו, הרועים, לא לאכול בשר טלה.
מי שאוכל הרבה בשר טלה — גונב אותו.
בשווי של טלה בכסף, אני יכול להאכיל את המשפחה לחם ופסטה במשך עשרה ימים...
הוא מוכרח להשגיח על הטלאים שהעדר שלי ממליט...
הוא לא יהיה הראשון ולא האחרון...
גם הילדוּת שלי עברה עלַי ככה.
ילדוּת!
פחְחְ!
נאלצתי להתבגר בטרם עת.
שימשתי לזקנים שומר נגד מתקפות הזאבים באמצע החורף...
ועל הכבשים שמרתי אפילו שהייתי זקוק לפטמה של אימא יותר מאשר לפטמות של הכבשים."
ברגע ההוא השתררה דממה בחדר, כאילו אין בו דבר מלבד רצונו של אבי.
נדמה שאפילו המורה והתלמידים רצו להאזין לה, לדממה הנוראה ההיא.
"אני אדע להפוך אותו לרועה מצוין שמסוגל לעשות חלב, גבינה ובשר.
הוא לא צריך ללמוד.
עכשיו כל מה שהוא צריך לעשות זה לגדול.
כשיהיה גדול, הוא יגמור בית ספר עממי כמו שגומרים רבים לפני שהם מתגייסים.
לימודים זה עסק לעשירים:
זה בשביל אריות, אנחנו רק טלאים."
החברים שלי האזינו לדברים השוצפים והבוערים האלה, כאילו היו הברק והרעם הראשונים המבשרים את בוא הסוּפָה שבעתיד הקרוב תפרוץ לממלכת הצמחים שלהם.
אני עמדתי שם מול הלוח, משותק, כאילו הנאום הזה מסמרר את כפות רגלַי אל במת־העץ.
אך לפתע, לנוכח "דבר המציאות", לא יכולתי שלא לבכות ולהיתלות על המורה כאילו כדי לעמעם, בקצה האופק של המציאות החדשה, את אורו הנורא של הברק ואת נהמת הרעם שהתפוצצו מתוך עיניו ומתוך פיו של אבי, התפשטו בחדר וזִעזעו את דמיונם של התלמידים כמו נבואה אפלה.
כך, שעוּן על המורה, פנַי שקועות בחיק זרועי הימנית, אותו אור נורא נעלם מייד, והרעם, שכמו בישר לי דברים איומים בעיני רוחי, נדם ושט על פני השמים והחורשות שכבר התחלתי לראות בדמיוני.
המורה הניחה לי לרגע לפרוק את בכיי ומייד החלה גם היא להכין אותי לקראת המציאות העגומה, וריככה את התמימות שלי.
"אתה תהיה רועה גדול.
אבא שלך ילמד אותך לחלוב את הכבשים ואת הפרות.
הן מאוד יפות, אתה יודע!
וחוץ מזה, בשדות יש המון פרחים, הרבה עשב והמון עצים מלאים בציפורים שמצייצות ושרות.
הן בונות קִנים בשיחים, על האדמה, על העצים ואתה תוכל לצוד כמה שתרצה.
כאן, בסיליגו, אין כלום."
היא לחשה באוזנַי את הדברים האלה בעודה מלטפת את שערי, מנסה להרגיע את בכיי, מקנחת את הדמעות בממחטה שלה.
אבי עמד שם, קפוא בבגדי הרועים שלו, ממתין שאסתגל למציאות שנחתה במהירות רבה מדַי.
מתוך קיפאונו נשקפה מבוכה קשה מנשוא, וכאילו כדי לגבור על המועקה שלו, בשעה שהתרחק וגרר אותי לעבר הדלת, לא התאפק וחיפש נימוקים נוספים למען המורה והתלמידים, ההלומים מן הדברים.
"אני זקוק לו, בשדות...
אחרת לא אוכל לפרנס את המשפחה.
ככה!
אם הממשלה הייתה משלמת לי בעבור מישהו שישגיח על הכבשים או יעזור לי באיזשהו אופן, הייתי משאיר אותו...
ללמוד.
הילד הוא שלי.
מה רוצה הממשלה הזאת?
ששאר הילדים שלי ימותו ברעב כדי שאשלח את הילד הזה לבית הספר?
לא.
לא.
אני לוקח את הילד ומשתמש בו כי אין לי ברֵרה אחרת.
ואני רוצה להסתכל לחוק הפחדני הזה בעיניים, מה הוא יכול לעשות לי?
אני רגוע!
החוק לא רגוע.
הוא רוצה להפוך את בית הספר לחובה.
העוני!
העוני הוא החובה."
בדמעות בעיניים ועם הרעם ההוא שעדיין מהדהד בראשי, זרקתי מבט אחרון, חודר, על החדר כולו, כאילו ביקשתי לעבור במסדר חפוז בין הספסלים ולקחת אתי את כולם.
בשתיקה נפרדתי לשלום מחברַי, טבעתי אותם בזיכרוני כדי שלא אשכח אותם לעולם.
פעם נוספת נעצתי את מבטי בחדר, בחפצים שהילכו עלַי קסם יותר מכול:
הלוח, שולחן המורה, המפות הגיאוגרפיות.
"טוב, שלום, גברתי המורה."
"תהיה אמיץ, גווינו," לחשה המורה, מוחקת אט־אט את החיוך מעל פניה, סוגרת את כנפות הדלת.
כשיצאתי מהחדר, לפתע הרגשתי כמו ארנבת שנחשפה במאורתה, והיא בורחת מפני הכלב ויריות הציידים שלא יכולתי לראותם אף שקליעיהם כבר פצעו אותי.
כשירדתי במדרגות בית העירייה, הִדהדו במוחי המילים והמשפטים שנשא אבא:
"הוא ישגיח על הכבשים בזמן שאני עורם את החיטה...
למען האחים הקטנים יותר שלו...
הוא האח הבכור ומוכרח לעזור לאחרים לגדול בלי למות ברעב..."
אהבתי את האחים שלי ולא רציתי שימותו ברעב.
לרגע קט, ראיתי בדמיוני את אחַי הקטנים נתונים בסכנה, מפצירים בי ללכת בעקבות אבי.
ולכן, אחרי פרצי הבכי הראשונים, ויתרתי והלכתי בעקבותיו מבלי לשנוא אותו.
הזמן שחלף מרגע שיצאנו מן הכיתה ועד שהגענו הביתה — די היה בו כדי שאכין עצמי ליציאה לדרך.
"מָרִיאָנְטוֹוו!
מִינְטוֹוו!" קרא אבי ברגע שהגיע הביתה.
"אני כאן," ענתה אימא, מודאגת, מעליית־הגג, שם התקינה מזון בשביל אבי והכלב והכניסה אותו אל שַׂקַּיִים עשויים צמר.
"תכיני את גווינו.
מהר!
אני לוקח אותו אִתי לשדות," צרח בלהט.
אימא לא עשתה צרות.
אולי כבר הייתה בסוד העניינים.
וכך, תוך פחות מחצי שעה, שיניתי את המראה שלי:
מכנסי פשתן, מגפיים ומעיל.
רועה אמִתי!
באותו זמן אבי אכף את החמור בחוץ, פער את הדלת לרווחה ונכנס הביתה בחפזה.
"אתה מוכן?" הגבתי בשתיקה,
צועד לעבר שער הכניסה.
החמור היה מוכן ליציאה, עם המטען שלו.
הוא היה קשור עדיין לטבעת התלויה על קיר הבית, רקע ברגליו, הניף את פרסותיו אל בטנו הצמרית וכִּשכש בזנב, כאילו הוא מתכונן ליציאה.
בתנועה שגורה שִחרר אבי את החמור מהטבעת.
הניח לרִתמה ליפול לרגע ארצה, השליך אותה על כתף החמור, ועלה עליו בניתור אחד, לאחר שהניח את ידו על רעמתו ותקע את ישבנו באוכף.
רגליו התנודדו וגלשו לצִדי הבהמה.
הוא ישב זקוף על גווה של הבהמה, נופף בחבל, והצעיד את כלי הרכב שלנו בדרך המובילה אל הדיר.
בדממה, על כתפי החמור, האזנתי לטיפופה של הבהמה והתנודדתי יחד עם פסיעותיה שהטיחו אותי שוב ושוב בגבו של אבי, שבפעם הראשונה נדמה בעינַי איתן ומוצק בתוך ז'קט הקורדרוי שלו.
עד מהרה חלפנו על פני בית הספר.
מחשבות רבות התערבלו בראשי באותו רגע.
אבל אני כבר חדלתי להיות תלמיד.
כבר הייתי לרועה.
והחמור, בהילוכו, הותיר מאחור את בית הספר ואת החברים שטבעתי בזיכרוני.
פניתי לאחור, ומעל גב החמור הסתכלתי על בית הספר שרטט עם הפסיעות, כאילו רעידת האדמה של הנאום עדיין מרקידה אותו.
עד מהרה נעלם מעינַי חרטום הגג שלו מאחורי האוכף המתרחק.
כך טבע בית הספר לנצח בתוך האפלה החיה של הזיכרון.
ואחרי שהותרנו מאחורינו את הבתים האחרונים של סיליגו, לאחר כברת דרך קטנה, הגענו לשדה הפתוח.
הבהמה הילכה במהירות על הדרך המאובקת הזרועה באבני כורכר, הציבה את פרסותיה בין אבן אחת למשנהָ, בחיפזון, והתרחקה מסיליגו:
נשאה אותי כפי שנשאה לעתים קרובות את המזון לכלב, את התערובת לחזירים ואת הזרעים שאבי נהג לזרוע בשדה הבור.
עכשיו גם אני הייתי זרע, והוטל עלי להיוולד ולנבוט אך ורק בשדות שלנו ולמלא אחר חוקי ממלכת הצמחים בשדות הבוּר של הבדידות, כמו כל הרועים הקטנים של סרדיניה.
היום היה יפה והטיול נעם לי.
ממרומי האוכף, נראה לי שהעמקים וההרים הרחוקים זזים יחד עם פסיעות הבהמה, כאילו הם פוצחים בריקוד כדי לקבל את פנַי.
כל הדברים הללו הסבו לי הנאה.
אך מייד שב אלַי זִכרה של סיליגו.
המילים של המורה והדברים של אבי הִדהדו בראשי.
אבל עכשיו הייתה להם משמעות אחרת:
הם נסכו עלַי נוחם ואומץ לב.
בדרך נתקלנו מפעם לפעם ברועים אחרים שבירכו אותנו לשלום במשפטים שגורים, לעתים קרובות נטולי משמעות, לפעמים בברכת שלום סתמית, רק כדי שלא יחלפו זה על פני זה בלי להחליף מילה.
הדרך אילצה אותם להיפגש, והפגישה מטווח קרוב גברה, ולו לרגע קט, על החשדנות הרבה שהם רחשו בדרך כלל זה לזה.
לפעמים כך נולדה ידידות.
והיו גם יוצאים מן הכלל שאמרו דברים שחרגו מברכת השלום השגרתית, האנוסה כמעט בגלל המצב.
"סוף־סוף תוכל לעבוד במרעה בשקט," אמר אחד מהם.
"עכשיו, כשאתם בשניים, הדברים יסתדרו:
האחדות נותנת כוח...
וחוץ מזה הילד יתרגל מגיל צעיר, לא יהיה מפונק וילמד טוב את המקצוע שלנו."
"נו!
הלוואי שתתחיל מהר לאלף את הסייח.
נקווה שיהיה צייתן," אמר אחר, התרחק על גבי החמור שלו לכיוון הנגדי ודיבר עד שנעלם.
"מה פתאום אתה לוקח את גווינו לשדות בגיל הזה?" התערב
שלישי.
"אתה לוקח אותו כדי לגמול אותו?"
מעל האוכף, אבי לא שם את לבו ללשונות הרעות האלה, כולו אחוז במחשבות שלו, וכמו רדוף בחרדות העבודה, האיץ בחמור, הצמיד את מגפיו לצווארו ולצלעותיו.
שעה וחצי של רכיבה, והגענו לנחלה שלנו.
מייד הצטיירה לה הבקתה, עם ארובת הנצרים הדוממת שלה, מכותרת בעצים מרובי־ ענפים שנעו ברוח וליטפו אותה.
הכלב, רוּזִיגַבֶּדְרָה, קידם את בואנו בברכה, נבח וקפץ עלינו, דילג וכשכש בזנבו, נעמד על רגליו האחוריות ורִחרח את המזון.
לבסוף נעצר כלי הרכב שלנו ברחבת הדיר.
אבי ירד מהחמור והציב אותי על הקרקע.
הבקתה, שעד אז ראיתי אותה רק לעתים רחוקות, נראתה לי יפה.
רצתי כדי לראותה טוב יותר, להתבונן בה, להכיר אותה.
נכנסתי מבעד לדלת הפונה דרומה ומבטי נח על התקרה ועל הקורות המכוסות פיח.
ממרכז הרצפה, מהאח, עלה עשן אל הכיפה.
בערה בה עדיין אש שאבא השאיר;
גחלים ואפר לוהט.
הוא הפיח עליה במפוח וחיממנו את ידינו, הרדומות מן הקור.
"עכשיו נדליק אש ותיכף נאכל," אמר אבא.
"נלך להביא עצים."
יצאנו וחזרנו עם העצים ורוּזִיגַבֶּדְרָה בעקבותינו.
אבא יצא שוב החוצה לפרוק את הבהמה, שאותה השאיר קשורה לעץ אלון.
הוא התיר את האוכף ושילח אותה לחופשי.
אחז בשַׂקַּיִים המלאים במזון, חיבק אותם בידיו אל בטנו ונשא אותם אל הבקתה.
הניח אותם על הרצפה.
הכלב כרכר סביבו.
אבי זרק לו לחם סובין שרוּזִיגַבֶּדְרָה הצליח ללכוד באוויר בין מלתעותיו, בהזדקפו על רגליו.
אבא שלף גם את המזון שלנו.
חימם את הלחם על האש ואִרגן לנו ארוחה.
אחרי הארוחה הראשונה בבקתה בא הסיור הראשון בשדות.
כך החל בית הספר לרועים.
במהלך הסריקה הראשונה הוא דאג להסביר איך תופסים כיוון בשדות ובחורשות.
בעת שצעדנו, הוא טרח לקבֵּע בזיכרוני את הנקודות הטיפוסיות לשטח, את האלונים הבולטים באופן מיוחד, הודות לצורתם, לגודלם, לפיתוליהם השונים או לפגמים שלהם:
חללים או גבנונים.
וגם את הסלעים והשיחים.
מכוח הניסיון העצום שלו, הוא עזר לי לראות כיצד הם מתמזגים עם הסביבה:
צייר לי תמונה של מקומם הרגיל, כך שיהיו לי נקודות ציון קבועות במקרה שאהיה לבדי או שאלך לאיבוד.
"אתה חייב ללמוד להכיר את השדות ואת החורשות נקודה אחר נקודה, לתקוע בזיכרונך את הפרטים של העצים, של שיחי הפטל, של האלונים, של השטח ושל המדרונות שלו.
מהיום והלאה תישאר כאן לבד, ואתה מוכרח ללמוד לנווט את עצמך בכל נקודה ובכל פינה.
אתה רואה את האלון ההוא, שם רחוק?
קוראים לו 'העץ הגדול'.
לעמק הזה כאן אנחנו קוראים 'העמק של העמוד הגדול'.
לגבעה המיוערת שם למעלה אנחנו קוראים 'גבעת הנבלה', ולרמה הזאת שם קוראים 'רמת זיתי הבר'.
ההר הזה המשקיף עלינו נקרא 'ההר הקדוש'.
שני הסלעים האלה שמתחת לרגליך נקראים 'הסלע של תִיאַנְטינָה' ו'הסלע של קן הפֶּרֶס'.
למקום קוראים בּאדֶוְרוּסְטָאנָה.
כמו שאתה רואה, אבות אבותינו העניקו שמות לכל חלקי השדה.
הנקודות האלה ישמשו אותך לא רק כדי לנווט את עצמך, אלא גם כדי שתוכל לומר לי באיזה חלק של השדה נמצאים העדר, החמור והבהמות שלנו, כאשר אשאל אותך.
עכשיו, לדוגמה, העדר שלנו נמצא ב'עמק הצלופח' והחמור ב'חורשת אלוני השעם'."
הקשבתי רוב קשב לתיאורים שלו ול"מתמטיקה הטבעית" שלו, כאילו פיו הוא כבשן שבתוכו הופך הדיבור למציאות ואני רואה אותה נולדת ביד קוסם.
אבי נראה לי כמו בורא העולם שהוא ברא במילותיו למעני.
תוך כדי "השיעור" הראשון שלו הגענו ל"עמק הצלופח", לעדר שלנו:
19 כבשים וכלב.
זה היה אז גודלו של העדר שלנו.
היו בו גם כמה טלאים.
אבי אחז באחד מהם כדי שאוכל לגעת בו וללטפו.
הצמר שלו היה רך ומתולתל.
נשימתו הייתה חטופה.
פעימות לבו הורגשו בצלעותיו.
פיו פעה והתנשף.
בעודי מחבק אותו לחזי בידַי ומלטף אותו, אחת הכבשים התייצבה מולי, פועה ביבבה וסובבת אותי בדאגה.
"זו האימא," אמר לי אבי ולא החמיץ את ההזדמנות להשלים את השיעור שלו.
על־פי סימן מאבי, הנחתי לטלה לחמוק מבין זרועותַי וברגע שהגיע אל אמו, תחב את פניו מתחת לעטיניה וטלטל אותם בנחישות.
צבט אותה בכוח, מצץ בשקיקה, כרך את לשונו סביב הפטמה ומחץ אותה.
האֵם ליטפה את עכוזו הקטן בשפתיה.
החלב הסעיר את הטלה והוא סובב את זנבו הקטן.
"הוא יונק."
בתקופה הראשונה, כאשר נסע אבי לסיליגו להביא את החלב או לקנות מזון, אף פעם לא השאיר אותי לבד בשדות אלא לקח אותי על האוכף ולעתים קרובות השאיר אותי בכפר ליומיים או שלושה.
וזאת כדי שאסתגל באופן הדרגתי יותר וקשוח פחות לבדידותו של רועה הצאן.
בשבילי אלה היו ימים של הקלה.
ביומיים האלה חידשתי את הידידות עם החברים שלי בסיליגו, אבל בסופם היה קשה יותר לאבי להחזיר אותי לדיר.
"אתה בא היום לשדה?"
"לא."
"מצאתי קן של שחרור עם ארבע ביצים בתוך שיח."
"ואיך נראות הביצים.
אתה יכול להגיד לי?"
"ירקרקות, עם כתמים חומים."
"תראה לי אותן?"
"כן!
אם תבוא, הערב, נלך לראות אותן.
הקן גדול ויפה מאוד."
"ואיך הוא עשוי?"
"בחוץ יש קש:
מבפנים הוא מצופה בשערות ובצמר שהכבשים משאירות על הפטל ועל השיחים כשהן עוברות...
וגם מצאתי קן של עפרוני על האדמה:
יש בו כבר גוזלים."
אלה היו דברים שסִקרנו אותי כדי כך שהחברים בסיליגו חדלו להתקיים באותו רגע.
וכך, הודות לתכסיסים הללו, הוליך אותי אבי בלי משים אל השדות.
במשך חודשים אחדים, לא הפעיל אבי את החינוך לחיים בשדות במלוא חומרתו.
כשחזר לסיליגו, מדי יומיים־שלושה, כדי להביא מזון, לקח אותי הביתה כדי שאימא תרחץ אותי וכדי שאשאף אוויר.
וכך חייתי פעם את חיי השדות ופעם את חיי הכפר.
אבל אל השדות יצאתי בלב כבד יותר ויותר.
עד מהרה, הקִנים של העפרונים, של השחרורים ושל העקעקים, על ביציהם המנוקדות והצבעוניות, שאבא מצא דרך מקרה בשעה שרעה את הכבשים — לא היה בהם די כדי להזין את דמיוני, לרַצות ולסקרן אותי.
זו הייתה עונת הקִנים, אבל הוא כבר הראה לי די והותר מהם והכרתי את כל שלל ציפורי המקום.
והוא לא ידע איך לברוא קִנים חדשים כדי להפיל אותי במלכודת דבש.
כמו כן הגביל את ביקורַי בסיליגו, מובן מאליו שלא היה מסוגל למצוא או להמציא ממתקים חדשים כדי לפתות אותי אל השדות.
בתקופה הראשונה, הסקרנות כלפי המרחבים והטבע הסיטה אותי מהבילויים שהציעה לי סיליגו, עתה המונוטוניות של חיי השדות עוררה געגועים לעולם שנטשתי.
כך התממשו להם הניתוק מחיי הכפר, הניתוק הכפוי מבית הספר וה"הגליה" שבאה בעקבותיו לבּאדֶוְרוּסְטָאנָה, שמונה קילומטר מסיליגו, גם אם בין ממתק אחד למשנהו השלמתי עם הדברים מתוך אהבה לאחַי, שריחפה מעליהם סכנה שימותו ברעב.
אבל לא הייתי מסוגל ללכת אחרי אבי ללא התנגדות.
גם אם אין בכוחם של ילדים לעשות דבר נגד הגדולים, הם מוחים.
אולי רק בבכי יבבני.
בוודאי שלא הייתה זו אשמתי שהממתקים של אבי כבר לא פעלו את פעולתם המקוּוה.
אבל הוא היה חייב לגמול אותי.
וכבר מקץ שלושה חודשים, פני החינוך החמירו.
אבי עבר לשלב השני.
הוא התחיל להשאיר אותי לבדי עם הצאן גם כאשר הלך לסיליגו.
אבל כדי שהניתוק מאחַי ומאִמי לא יעיק עלַי יתר על המידה, הוסיף לקחת אותי לכפר פעם בשבוע.
אולם כעת לא השאיר אותי עוד בסיליגו, אלא באותו יום, ובדרך כלל באותו בוקר, החזיר אותי לדיר.
משום כך, הצטמצם הבילוי שלי עם אחַי או עם חבר ותיק כלשהו לשעה או שעתיים לכל היותר.
ואף־על־פי־כן, די היה בזמן הזה כדי שאקשור אִתם קשר בל־יינתק, ולכן מעולם לא יצאתי בחזרה ללא בכי.
לצערי, ברגע מסוים היה על אבי לחבוש את החמור והוא קרא לי לצאת לדרך.
מן האושר ומן המשחקים עברתי בבת אחת לבכי ומחאה, מתוך תקווה נואלת לשכנע את אבי להשאיר אותי בסיליגו.
אבל הייתי טלה שיש לגמול אותו, טלה שהיה על אבי לקחת לעדר זר כדי שיחדל לינוק מאִמו.
הגיעה השעה שבה יחלוב הרועה את האם לרווחתו האישית בלבד והטלה יזין את עצמו אך ורק מעשבים ושיחים.
וכמו טלה, גם אני פעיתי את צערי.
אבל אבי הפעיל את מלוא חומרת החינוך שהכיר וייתכן שלמד אותו על בשרו.
את בכיי ואת פעיותַי לא היה מסוגל לשמוע.
באחת הפעמים הצלחתי לחמוק ממנו בערמה.
התחבאתי.
ובשעת היציאה לדרך, שמעתי את קריאותיו, אבל לא יצאתי מהמאורה כחמור למשמע קריאת אדונו המבקש לחבוש אותו.
אבי נחפז לחזור אל הכבשים ולא יכול לבזבז זמן בחיפושים אחרַי.
הוא יצא לדרך לבדו, ובמשך כל הערב עד שובו יכולתי להתרוצץ עם החברים בסיליגו, וללמוד את המשחקים שהם מכירים.
באחת הבריחות הללו, הסתפחתי לכנופיה של חברים מבוגרים ממני.
אבי חדל להתקיים.
ובשעה שהתרוצצתי עם חבורת הפורעים הזאת, שכמעט כולם חמקו מבית הספר כפי שאני חמקתי מהדיר, נתקלנו בבקתה של טוֹרֶה.
"היי, חבר'ה!" אמר אנטוניו.
"מה קורה?"
"בואו ניכנס לבקתה ונראה מי גומר לאונן ראשון.
בפעם הקודמת בָּאיֶנְג'וֹ ניצח, בואו נראה עכשיו!"
"קדימה," אמר ז'וּאָנֶה, "היום אני נגד כולם."
הכנופיה כולה נכנסה לבקתה.
התיישבנו עם התחת על הרצפה, במעגל לאורך הקיר המעוגל של הבקתה.
כל הילדים הגדולים הפשילו את המכנסיים, לתדהמתם של הילדים הקטנים, כמוני, שעדיין לא הבינו מה הם עומדים לעשות.
עמדתי וצפיתי במבוכה כמו שניים־שלושה ילדים אחרים בני גילי ואף קטנים יותר.
היִרְאה הזאת מנעה מאִתנו להתרחק.
כך נאלצנו להיות חלק מהתחרות שעמדה להתחיל.
"אנחנו מוכנים...
שאף אחד לא יתחיל ראשון."
"אני לא משחק...
אתה התחלת ראשון...
תפסיק!"
"בסדר!
מתחילים מההתחלה!"
"קדימה!"
כולם אוננו במרץ בתנוחה הלא־נוחה הזאת במשך חצי דקה לפחות.
ואז צעקו אחד אל השני.
"אני ניצחתי..."
"מה פתאום ניצחתָ?
אני גמרתי ראשון!
הרמתי את היד לפניך!"
יומיים אחר־כך חזר אבא לסיליגו והִכה אותי בקול גדול.
הוא החזיר אותי לדיר.
נשארתי לבדי בין הכבשים וביקשתי לחקות את החוויה שטוֹרֶה וחבריו תקעו לי בראש.
כרעתי מאחורי שיח שהגן עלַי מפני הרוח והתחלתי לשחק במפלצת הקטנה שלי.
למרבה הנאתי, מהר מאוד השתלט עלי דִגדוג מתוק, עד שהשתרעתי אפרקדן על הארץ כמעט מעולף.
מאושָר בין העשבים.
חזרתי על החוויה כעבור שלוש או ארבע דקות:
אותו אושר בלב אותה דממה עמוקה, כאשר רק פעמוני הכבשים מזכירים לי מפעם לפעם שאני רועה קטן.
במהלך אחר הצהריים ההוא, חזרתי על המעשה לפחות עשרים פעם, מסתתר כאן ושם, בהתאם לשדות שבהם רעו הכבשים.
בסופו של יום, כשהייתי בן פחות משש שנים ואחרי שלושה חודשים בלבד במרעה, מצאתי את פורקן הבדידות היחיד.
מאותו יום והלאה, הדבר חזר על עצמו.
כאשר לא היה לי מה לעשות, נכנסתי אל בין השיחים החביבים עלַי, ואיש לא גזל ממני את שלושים או ארבעים השפשופים שלי ביום.
בכל מקרה, אבא המשיך לקחת אותי לסיליגו לפחות פעם בשבוע.
ניצלתי את ההזדמנות כדי להצטרף לאותה כנופיה מוכרת.
באחת הפעמים, באמצע שעשוע מהנה מאוד, שמעתי את קריאתו של אבא.
פרצתי בבכי מרורים ופעיתי יותר מהרגיל, בוטש רגלַי באדמה.
עדיין לא השתעבדתי לסדר הפטריארכלי.
אבל בפעם ההיא, אולי משום שנמאס לו להסתמך על הממתקים שלו ואולי משום שהשתכנע שהגיעה השעה להפעיל את מלוא חומרת תלמודו הפראי והכפרי, עבר לפתע מן האבהי אל הפטריארכלי.
רץ אלַי והטיח בי סטירות, מהלומות מקל ובעיטות, עד שמרוב הייאוש שבכאב, פלטתי מפי:
"אני מפסיק לבכות...
אני בא אתך..."
מתנשף כולו, חיוור פנים, משך בחבל של החמור.
לפת אותי והשליך אותי אל גבו כפי שזרק תמיד את השׂקיים או את שקי התבן.
קפץ גם הוא על האוכף.
הצמיד את רגליו בעצבנות אל צלעות הבהמה, ויצא לדרך בשתיקה.
אף־על־פי שספגתי מנה גדושה של מהלומות ותוכחות, ברגע שהותרנו מאחורינו את בתי הכפר האחרונים וראינו את השדות הראשונים, התערבלו בראשי הפחד והאימה שאשאר שוב לבדי והפכו את קרבַי.
עד מהרה קפצה עלַי תחושה שמהולים בה רגשות סותרים, מתנודדים וחולפים בזה אחר זה:
הפחד מפני הבדידות, האימה שכמעט אין לה גבול מפני טירופו של אבי )שעתה כבר הכרתיו( וההנאה שבמשחקים עם בני גילי בסיליגו שעליהם חלמתי בעודי רוכב.
תחושה רעה, שהציתו אותה מחשבות רבות כל־כך המתגוששות בטירוף.
התחלתי לבכות בכי כבוש.
לא ידעתי מה לעשות, כי הוא איים עלַי והִכה אותי רק משום שבכיתי.
הוא ישב על האוכף, הסתובב והחטיף לי אי־אלו סטירות אזהרה.
החמור, כהרגלו, טופף על פני הדרך הלבנה.
אבל אני רציתי לברוח.
לפתע חדלתי לבכות והתכוננתי לגלוש מטה.
האמנתי שצליל פרסות הבהמה יוכל להבליע את תנועותַי ולהעלימן מעינו הפקוחה של אבי.
החלקתי מהאוכף.
נפלתי לקרקע על העכוז, כמו חפץ.
מת מכאב, קמתי מייד בשתיקה!
פתחתי בריצה לעבר סיליגו, בלי לנשום, בכל כוחותַי, נואש.
אבל הלמות הנפילה שלי עוררה את אבא שלי.
רגלַי היו קצרות, וניסיון הבריחה שלי הסתיים שם.
אחרי מרדף קצר, הוא הבעיר את פנַי בסטירות ובאגרופים.
שוב השליך אותי אל האוכף חרף כל צרחותַי ומחאותַי, וחזרה לדרך.
אבל באותו יום הייתי כנראה נחוש לגמרי ועקשן.
אין ספק, המחשבה שאשאר לבדי בחורש ההוא הרוחש דברים ובעלי חיים שעדיין פחדתי מהם, הטילה עלַי אימה.
וגם הבדידות ההיא נראתה לי כמו שתיקה ללא קץ:
ההאזנה לה החרישה את חיי.
די היה בהתקפה שנייה של מחשבות מתגוששות כדי שאעשה ניסיון נוסף.
כך השלכתי את עצמי אל הקרקע בפעם השנייה.
השתחלתי החוצה, אבל לא השגתי דבר מלבד סופת מהלומות נוספת.
נגזר על גופי הקטן לעמוד בעינויים חינוכיים.
הייתי מרדן וסרבן.
אולם שעתי הגיעה, ועל אבא נגזר לגמול ולאלף אותי.
אלא שאני הייתי נחוש כאותם טלאים איומים ששותלים אותם בעדר זר כדי לגמול אותם, ואז הם מתפרעים ופועים בפחד ומחרישים את כולם.
הם מנתרים אל הגדר עד שהרועה נאלץ לאסור אותם.
אותי עדיין לא אזקו ויכולתי להמשיך לפעות ולדלג.
השלכתי עצמי לקרקע בפעם השלישית.
ואז אבי אזק אותי.
כפי שבלי ספק ראה שעושים לנערים מרדנים במקרים דומים, החליט לקשור אותי.
הוא גולל את אפסר הבהמה, ואחרי שהטעים אותי בו מהלומות קשות, כרך אותו סביב מותנַי:
הייתי לאסיר של הרצון שלו.
הוא הטיח בי מבול של נאצות, והשאיר אותי על הקרקע.
עלה על האוכף במלוא המרץ ויצא לדרך בגידופים.
כאילו כדי לפצות על הזמן שאיבד בגללי, תקע ללא הרף את רגליו בצלעות הבהמה והאיץ בה ללכת מהר מהרגיל, גם כדי להפחיד אותי.
כדי שלא להיגרר אחריה, נאלצתי להתאים עצמי בקפידה להילוכה וניסיתי שלא למעוד.
באופן הזה גמאתי מרחק גדול.
למזלי, הודות להילוך נטול־הרסן הזה פגשנו רועים אחרים, ששוחחו בהתרגשות מעל גבי החמורים שלהם.
הנזיפות שלהם הניעו את אבי לוותר.
מרוב מבוכה על שהפעיל עלַי את החמור בעונשים, נאלץ להתיר את כבלַי ולהחזיר אותי אל האוכף.
סאת העינויים מלאה לאותו יום, אבל נזהרתי שלא לשוב ולבכות.
התחלתי להזות הזיות אכזריות.
בבּאדֶוְרוּסְטָאנָה לא חלף מעולם איש, פרט לשודדים בדרכם לבָארְבָּגְ'יָה או בחזרה ממנה, או ציידים, שלא בטחתי בהם, שחיפשו חיות בר.
אבא שלי, כמובן, עדיין לא ציפה שאנהל את העניינים ללא פגם:
די והותר היה שאחרי שלושה חודשים בלבד נשארתי לחכות לו לבד עם הכלב.
הגיע חודש מאי ומפי השמועה ידעתי שהנחשים אמורים להתעורר מתנומתם.
מעולם לא ראיתי אותם, אבל פחדתי מפניהם.
שמעתי דברים משונים על אודותיהם במהלך הילדות בסיליגו.
הכול נהיה חמור יותר.
השיעורים נעשו נוקשים וקפדניים יותר.
הגיע הזמן לעבור מהלכה למעשה.
שלב ההקדמה דרש עוד זמן רב, אבל לפחות בנושאים מסוימים ביקש אבי לעבור מייד למעשים.
הניסיון הראשון שהעמיד אותי בו היה להוביל את הכבשים מנקודה אחת במרעה לנקודה אחרת.
למָלְפֶּלוֹ קראו ככה כי הוא היה ג'ינג'י;
והוא היה ג'ינג'י כי הוא היה ילד רע ומופרע, וראו עליו שיהיה פושטק אמיתי.
אז כולם במכרה החול האדום קראו לו מלפלו;
ואפילו אמא שלו, ששמעה את השם הזה כל הזמן, כמעט שכחה את השם שבו הטבילה אותו.
חוץ מזה, היא ראתה אותו רק בשבת בערב, כשחזר הביתה עם הפרוטות העלובות של השבוע;
ומפני שהוא מלפלו, היה גם חשש שהוא ייקח לעצמו איזה שתיים-שלוש מהפרוטות האלה, אז על כל צרה, שלא יהיו טעויות, האחות הגדולה הוציאה לו קבלה בסטירות.
אבל הבעלים של המכרה אישר שזה היה כל הכסף, ולמען האמת גם זה היה יותר מדי בשביל מלפלו, פרחח שאף אחד לא רצה לראות מול העיניים, ושכולם ברחו ממנו כמו מכלב רחוב מטונף שליטפו בסוליות כשהיה בסביבה.
הוא באמת היה חתיכת בחור מכוער, מרושע, רגזן ופראי.
באמצע היום, כשכל שאר הפועלים במכרה אכלו יחד את צלחת המרק שלהם ונחו קצת, הוא הלך להתבודד בפינה עם הסל שלו בין הרגליים, לכרסם את הלחם המבאיש שלו, מלפני שמונה ימים, כמו החיות החברות שלו, שבעצם היה אחת מהן;
וכל אחד ירד עליו וזרק לו איזו הערה, וגם אבנים זרקו, עד שהמפקח שלח אותו בבעיטה חזרה לעבודה.
והוא השמין מבעיטה לבעיטה, וסחב טוב יותר מהחמור האפור, בלי להעז להתלונן.
הוא תמיד היה מרושל ומלוכלך מחול אדום, כי אחותו בדיוק התארסה והיו לה דברים אחרים בראש.
בכל מקרה, את השם שלו הכירו בכל מוֹנסֶרַטוֹ וקוֶורְנָה כמו שמכירים את עשב השדה, עד שלמכרה שהוא עבד בו קראו "המכרה של מלפלו", ואת הבעלים זה שיגע.
בקיצור החזיקו אותו שם ממש בתור צדקה, וכי מאסטרו מישיוּ, אבא שלו, מת באותו מכרה.
הוא מת ככה, ביום שבת אחד, כשרצה לסיים עבודה שלקח בקבלנות, על עמוד שפעם עזר להחזיק את המכרה וכבר לא היה בו צורך, עמוד שאמור לתת, ככה הוא והאדון העריכו בעין, שלושים וחמש או ארבעים עגלות חול.
אבל מאסטרו מישיו חפר והוציא חול במשך שלושה ימים, ועוד נשאר מספיק לחצי יום עבודה בשני.
זאת היתה עסקה גרועה ורק טמבל כמו מאסטרו מישיו יכול היה ליפול בפח ככה אצל האדון;
לכן קראו לו "מאסטרו מישיו בהמה טיפשה", והוא היה בהמת המשא של כל המכרה.
הוא, מסכן שכמותו, נתן להם לדבר והסתפק בלהרוויח את לחמו בשתי הידיים שלו, במקום לשלוח אותן אל שאר העובדים ולהתחיל קטטות.
מלפלו היה עושה פרצוף כל כך מקומט, כאילו העלבונות האלה נוחתים על הכתפיים שלו, וכל כמה שהיה קטן הוא פתח עליהם כאלה עיניים, שהאחרים אמרו לו:
"תמשיך ככה, ולא תמות במיטה, כמו אבא שלך."
אבל בסוף גם אבא שלו לא מת ככה, במיטה שלו, כל כמה שלא היה בהמה טובה.
דוד מומוּ הצולע אמר שאת העמוד הזה הוא לא היה מוריד גם בשביל עשרים אונצ'ה, עד כדי כך מסוכן זה היה;
אבל מצד שני במכרות הכול מסוכן, ואם מתחילים לשים לב לכל סכנה כבר עדיף ללכת להיות עורך דין.
וככה בשבת בערב המשיך מאסטרו מישיו להכות בפני השטח של העמוד, הרבה אחרי שבכנסייה צלצלו פעמוני האווה-מריה, וכל שאר העובדים הדליקו מקטרת ואמרו לו שיעשה חיים בגירוד חול בשביל האדון, והזהירו אותו לא למות כמו עכבר במלכודת.
והוא, שהיה רגיל לבדיחות, לא שם לב אליהם, וענה רק באותו "אה!
אה!" ששיחרר עם כל מעדר שמילא, ובין לבין מילמל:
"זה בשביל לחם!
זה בשביל יין!
זה בשביל השמלה של נונציאטה!" וככה המשיך וחישב איך יוציא את הכסף מהעבודה הקבלנית שלו.
מחוץ למכרה התמלאו השמים כוכבים, ולמטה העלה הלפיד הבוער עשן והסתובב כמו גלגל טוויה.
עמוד החול האדום הגדול, שהצטמק עם כל מכת מעדר, התעוות והתעקל כמו קשת, כאילו יש לו כאב בטן וגם הוא אומר "אוי!".
מלפלו פינה את האדמה, והזיז למקום בטוח את המכוש, את השק הריק ואת פיאסקו היין.
אבא שלו, שאהב אותו, המסכן, כל הזמן אמר לו "זוז לשם!" או "שים לב!
שים לב אם נופלים מלמעלה אבני חצץ או גושי חול, ותברח!" ולפתע לא אמר יותר כלום, ומלפלו, שהסתובב לשים את כלי הברזל בסל, שמע צליל עמום וחנוק, שמשמיע החול כשהוא נערם ונופל בבת אחת, והאור כבה.
באותו ערב, כשבאו בבהילות לחפש את המהנדס שפיקח על העבודות במכרה, היה המהנדס בתיאטרון, ולא היה מחליף את המושב שלו שם בכס המלך, כי היה חובב תרבות מושבע.
רוסי גילם את "המלט", וזה היה ערב נהדר.
ליד הכניסה הוא מצא את עצמו מוקף בכל נשות מונסראטו, שצרחו והכו על החזה כדי לבשר על האסון הנורא שקרה לקומארה סנטה, ורק היא לבדה, המסכנה, לא אמרה כלום והשיניים שלה נקשו כאילו זה ינואר.
המהנדס, שאמרו לו שהמקרה קרה לפני ארבע שעות, שאל בשביל מה באו אליו אחרי ארבע שעות.
בכל זאת הוא הלך לשם עם סולמות ולפידים, אבל עברו עוד שעתיים, ובסך הכול שש, והצולע אמר שייקח שבוע להוציא מהמנהרה את כל החול שנפל.
ממש ארבעים עגלות!
הר של חול נפל שם, חול דק ושרוף מלבה, שאפשר לערבב אותו בידיים וצריך כמות כפולה של טיח.
אפשר היה למלא עגלות במשך שבועות.
יופי של עסקה הוא עשה, מאסטרו בהמה טיפשה!
המהנדס חזר לראות את הקבורה של אופליה, ושאר הכורים משכו בכתפיים וחזרו הביתה אחד אחרי השני.
בתוך כל הדוחק וההמולה אף אחד לא שם לב לקול של נער, שכבר לא היה בו שום דבר אנושי, והוא שאג "תחפרו!
תחפרו כאן!
מהר!"
"אֶה!" אמר הצולע, "זה מלפלו!
מאיפה יצא מלפלו?
אם לא היית מלפלו, בחיים לא היית יוצא מזה, בחיים!"
האחרים צחקו, אחד אמר שהשטן בעד מלפלו, מישהו אחר אמר שיש לו יותר נשמות מלחתול.
מלפלו לא ענה, אפילו לא בכה, הוא היה בתוך הבור וחפר בחול בציפורניים, וככה אף אחד לא שם לב אליו.
וכשהתקרבו אליו עם האור, הם ראו שהפנים שלו כל כך מעוותות, ומבט עיניו המרושעות כל כך מזוגג, ומהפה יוצא לו כל כך הרבה קצף, שהוא נראה פשוט מפחיד.
הציפורניים שלו נתלשו ונתלו לו מהידיים, מלאות דם.
ואחר כך כשרצו לעקור אותו משם זה היה סיפור רציני;
לא היו לו ציפורניים לשרוט בהן, והוא נשך כמו כלב מטורף והיה צריך לתפוס אותו בשׂערות ולגרור אותו משם בכוח.
אבל בסוף הוא חזר למכרה אחרי כמה ימים, כשהאמא המתייפחת שלו לקחה אותו לשם ביד.
כי מה, את הלחם שאתה אוכל לפעמים אי אפשר ללכת לחפש בכל מקום שבא לך.
והאמת שהוא לא רצה להתרחק יותר מהמנהרה ההיא, וחפר בה במרץ, כאילו כל סל חול שהוא מוציא יורד מהחזה של אבא שלו.
לפעמים, כשעבד במעדר, נעצר בבת אחת – במעדר מונף באוויר, הבעת תיעוב על הפנים ומבט סהרורי – ונראַה שהוא מקשיב למשהו שהשטן שלו לוחש לו באוזניים, מהצד השני של הר החול שנפל.
באותם ימים הוא היה עצוב ורשע מהרגיל, עד כדי כך שבקושי אכל, ואת הלחם זרק לכלב, כאילו זה לא חסדו של האל.
הכלב אהב אותו, כי כלבים לא מסתכלים על שום דבר חוץ מהיד שנותנת להם לחם.
אבל החמור האפור, בהמה מסכנה, חבול ושדוף, ספג את כל עוצמת הרוע של מלפלו;
הוא הרביץ לו בלי רחמים במקל המעדר, ופלט:
"ככה תתפגר יותר מהר!"
אחרי המוות של אבא שלו נדמה היה שהשטן נכנס בו, והוא עבד כמו התאואים הפראיים האלה שצריך לקשור באף בנזם ברזל.
הוא ידע שהוא "מלפלו" וניסה להצדיק את השם, ונהיה הכי מרושע שהוא יכול, ואם קרה איזה אסון, אם פועל איבד כלי עבודה, אם חמור שבר רגל, או חלק ממנהרה התמוטט, תמיד כולם ידעו שזה הוא;
והוא באמת ספג את המכות בלי להתלונן, ממש כמו החמורים שמקמרים את הגב כשמחטיפים להם, אבל ממשיכים בשלהם.
כלפי שאר הילדים הוא היה פשוט אכזר, ונדמה היה שהוא רוצה לנקום בחלשים ממנו על כל הרעות שחשב שעשו לו, לו ולאבא שלו.
הוא חש עונג משונה כשנזכר בכל ההתעללויות וההתנכלויות באבא שלו אחת אחת, ואיך שנתנו לו להתפגר.
וכשהיה לבד היה מלמל:
"גם לי הם עושים ככה!
ולאבא שלי קראו בהמה טיפשה כי הוא לא עשה ככה." ופעם אחת כשעבר לידו האדון, הוא תקע בו מבט מרושע:
"זה הוא!
בשביל שלושים וחמישה טארי!" ופעם אחרת, כשהיה מאחורי הצולע:
"וגם הוא!
והוא צחק עליו!
שמעתי אותו באותו ערב!"
כדי לסגנן קצת את הרוע שלו, נראה היה שהוא לוקח תחת חסותו נער מסכן, שבא לא מזמן לעבוד במכרה.
הוא נפל מפיגום ונקע את הירך, ולא יכול היה לעבוד יותר בבניין.
המסכן צלע כשסחב את שק החול על הכתפיים כאילו הוא רוקד טָרנטֶלה, כל המכרה צחק עליו ובגלל זה הדביקו לו את השם "צפרדע";
אבל בעבודה, אפילו שהיה צפרדע, הוא הרוויח את הלחם שלו מתחת לאדמה;
ומלפלו נתן לו גם את הלחם שלו, מתוך ההנאה שהיתה לו לרדות בו, ככה אמרו.
והוא באמת עינה אותו במאה דרכים שונות.
הוא הרביץ לו בלי סיבה ובלי רחמים, ואם צפרדע לא התגונן, הוא הרביץ לו יותר חזק, ביותר להט, ואמר:
"נו!
בהמה טיפשה!
בהמה טיפשה אתה!
אם אין לך ביצים להגן על עצמך ממני, שאני לא נגדך, זה אומר שתיתן לכל אחד לפוצץ לך את הפנים!" או, כשצפרדע ייבש את הדם שירד לו מהפה ומהנחיריים, "ככה, כשהכאב מהמכות שלי יצרוב לך, אתה תדע לתת מכות כאלה לאחרים!"
כשדחף חמור עם מטען בעלייה התלולה של המכרה, וראה שהוא מותח את הפרסות, מותש, כורע תחת המשקל, מתנשף במבט כבוי, היה מרביץ לו בלי רחמים בידית המעדר, והמכות נשמעו יבשות ועמומות על הרגליים והצלעות החשופות.
לפעמים קיפל המטח את הבהמה לשניים, אבל לא היו לה כוחות והיא לא היתה מסוגלת לעשות עוד צעד, והיתה נופלת על הברכיים, וחמור אחד נפל כל כך הרבה שכבר היו לו פצעים בברכיים.
ואז מלפלו הבהיר לצפרדע:
"החמור חוטף כי הוא לא יכול להחזיר;
ואם הוא היה יכול, הוא היה מועך אותנו מתחת לרגליים שלו וקורע לנו את העור בשיניים."
ולפעמים:
"אם יוצא לך לתת מכות, תדאג לתת הכי חזק שאתה יכול.
ככה שאלה שמקבלים אותן יחשבו שאתה יותר חזק מהם, והרבה פחות אנשים יציקו לך."
כשעבד במעדר או במכוש הוא הניף את הידיים בטירוף, כאילו יש לו משהו נגד החול, והיה מכה שוב ושוב בשיניים חשוקות, ובאותו "אה!
אה!" של אבא שלו.
"החול הוא חתיכת בוגד," אמר לצפרדע בשקט, "כמו כל האחרים, שאם אתה יותר חלש, הם מצליפים לך בפנים, ואם אתה יותר חזק, או חלק מקבוצה גדולה כמו הצולע, אז הם נותנים לך לנצח.
אבא שלי תמיד הרביץ לחול, אבל הוא לא הרביץ לאף אחד אחר ובגלל זה קראו לו בהמה טיפשה, והחול עשה לו תרגיל ובלע אותו, כי הוא היה יותר חזק."
בכל פעם שצפרדע קיבל עבודה קשה מדי והתבכיין כמו איזה נקבה, מלפלו החטיף לו בגב ונזף בו:"שתוק, תרנגולת!" ואם צפרדע לא הפסיק להתבכיין, הוא עזר לו ואמר בגאווה מסוימת "תשאיר את זה לי, אני יותר חזק ממך." או שנתן לו את חצי הבצל שלו, והסתפק בלחם יבש, ומשך בכתפיים והוסיף "אני רגיל לזה."
הוא היה רגיל להכול, הבחור הזה, סטירות, בעיטות, מכות בידית של את חפירה או הצלפות ברצועה של חמור;
לעלבונות ולבדיחות של כולם, לשינה על אבנים, בידיים ובגב שבורים מארבע-עשרה שעות עבודה;
גם לצוּם הוא היה רגיל, כשהאדון היה מעניש אותו ולוקח לו את הלחם או את המרק.
הוא אמר שאת הקצבת המכות שלו האדון מעולם לא חסך ממנו, אבל מכות לא עולות כלום.
בכל זאת הוא לא התלונן, והתנקם בחשאי, בערמומיות, באמצעות כל התכסיסים האלה שנדמה היה שהמציא לו השטן:
לכן הוא תמיד נענש, גם כשלא היה אשם;
הרי אם זה לא היה הוא זה יכול היה להיות הוא, והוא אף פעם לא הצטדק, מה גם שזה ממילא לא היה עוזר.
ולפעמים כשצפרדע המבועת התחנן בפניו בדמעות להגיד את האמת ולחסוך מעצמו את העונש, היה חוזר ואומר:
"מה זה משנה?
אני מלפלו!" ואף אחד לא ידע להגיד בדיוק אם הכיפוף הזה של הראש והכתפיים הוא סימן של גאווה זועפת או אדישות נואשת, ואפילו לא ידעו אם בתוכו מסתתרת פראות אדירה או ביישנות.
מה שבטוח הוא שאפילו אמא שלו לא קיבלה ממנו ליטוף אחד, ולכן גם לא נתנה.
בשבתות בערב, כשהיה מגיע הביתה עם הפנים המכוערות האלה, המטונפות מנמשים ומחול אדום, לבוש באותם סמרטוטים רחבים שהשתלשלו מטה מכל צד, היתה אחותו תופסת את מקל המטאטא ביד, אם היה מתקרב לדלת ככה בהופעה הזאת, שהיתה מבריחה את הארוס שלה אילו היה רואה עם איזה מין גיס הוא עומד להיתקע.
האמא תמיד היתה אצל איזו שכנה, אז הוא היה הולך להצטנף על שק הקש שלו כמו כלב חולה.
ואז ביום ראשון, כשכל שאר הנערים בסביבה לבשו חולצה נקייה כדי ללכת למיסה או להסתובב בחצר, נראה היה שאין לו מה לעשות חוץ מללכת לשוטט בשבילי שדות הירק, או לרדוף אחרי לטאות מסכנות שלא עשו לו כלום וליידות בהן אבנים, או לחורר חורים בגדרות שיחי הצבר.
את העלבונות ואת האבנים של שאר הילדים הוא בטח לא אהב.
האלמנה של מאסטרו מישיו היתה מיואשת מהילד הזה שלה, שהיה פרא אדם, כמו שאמרו כולם, ובאמת לא היה שונה מאוד מהכלבים האלה, שמרוב בעיטות ואבנים שהם חוטפים, מקפלים את הזנב בין הרגליים ובורחים ברגע שהם רואים נפש חיה, ונעשים מורעבים, מרוטי שיער ופראיים כמו זאבים.
לפחות מתחת לאדמה, במכרה החול, כל כמה שהיה מכוער, מסמורטט וגועלי, שם כבר לא לעגו לו, והוא ממש נראה כמי שנולד לעבודה הזאת, אפילו בצבע השיער שלו ובעיני החתול המרושעות האלה, שהתכווצו עוד יותר מול השמש.
כמו החמורים שעובדים במכרות שנים על גבי שנים וכבר לא יוצאים מהם, שמצניחים אותם בחבלים למנהרות התת-קרקעיות שפיר הכניסה אליהן אנכי, והם נשארים שם כל החיים.
נכון, אלה חמורים זקנים, שקונים בשתים-עשרה או שלוש-עשרה לירות, לפני שמביאים אותם לבית המטבחיים בפְּלָאייה, אבל בשביל העבודה שהם צריכים לעשות למטה הם עדיין טובים;
ומלפלו מן הסתם לא היה שווה יותר מהם;
אם יצא מהמכרה בשבת בערב, יצא כי היו לו ידיים להעלות את עצמו בעזרתן בחבל, וכי היה צריך ללכת להביא לאמא שלו את הכסף של השבוע.
ברור שהוא היה מעדיף להיות פועל בניין, כמו צפרדע, ולעבוד ולשיר על פיגומים באוויר, באמצע השמים הכחולים, עם השמש בגב;
או להיות עגלון, כמו קומפארה גָסְפַּרֶה, שבא לקחת את החול מהמכרה, מתנודד חצי ישן על העגלה, עם מקטרת בפה, ונוסע כל היום בדרכים היפות בכפרים;
או אפילו יותר טוב, הוא היה רוצה להיות איכר שמבלה את החיים שלו בשדות, בתוך כל הירוק הזה מתחת לצמרות החרובים, הים הכחול אי שם באופק וציוץ הציפורים מעל לראש.
אבל זאת היתה העבודה של אבא שלו, ולתוך העבודה הזאת הוא נולד.
וכשחשב על כל זה, הצביע לצפרדע על העמוד שנפל על אבא שלו, וסיפק עוד חול שרוף ודק שהעגלון בא לקחת, מתנדנד על קורות העץ של העגלה עם המקטרת בפה, ואמר לו שכשיסיימו לחפור ולהוציא את החול, תתגלה הגופה של אבא שלו, לבושה במכנסי פשתן כמעט חדשים.
צפרדע פחד, אבל הוא לא.
הוא סיפר שתמיד היה שם, מאז שהיה ילד, ותמיד ראה את החור השחור הזה, ששקע עוד ועוד מתחת לאדמה, ואבא שלו היה לוקח אותו לשם ביד.
אחר כך פשט את הזרועות שלו ימינה ושמאלה, וסיפר כמה סבוך מבוך המנהרות שיש מתחת לרגליים שלהם, שהוא משתרע הלאה והלאה בלי סוף, לכל עבר, עד שרואים באופק את מדרון הלבה השחור והשומם, המוכתם בשיחי רותם שרופים;
וסיפר שיש אנשים רבים שנשארו בפנים, שנמחצו או איבדו את הדרך בחושך, וצעדו במשך שנים והם עדיין צועדים;
שלא מצליחים למצוא את הפתח שנכנסו ממנו, ולא יכולים לשמוע את הצעקות הנואשות של הבנים שלהם, שמחפשים אותם לשווא.
אבל פעם אחת כשמילאו את סלי החול התגלתה אחת מהנעליים של מאסטרו מישיו, ואת מלפלו תקף כזה רעד שהיה צריך למשוך אותו בחבלים חזרה לאוויר הפתוח, ממש כמו חמור שמתחיל לבעוט באוויר.
אבל לא הצליחו למצוא לא את המכנסיים הכמעט חדשים ולא את השיירים של מאסטרו מישיו, למרות שהמומחים קבעו שזה צריך להיות המקום המדויק שבו התמוטט עליו העמוד;
וכמה פועלים, חדשים במקצוע, התפלאו כמה גחמני החול הזה, שפיזר את בהמה טיפשה לכל עבר, נעליים לכאן ורגליים לכאן.
אחרי שמצאו את הנעל, את מלפלו תפס כזה פחד שפתאום תצוץ בחול גם כף הרגל העירומה של אבא שלו, שהוא לא רצה לתקוע את המעדר בחול:
מוטב שהוא עצמו יחטוף אותו בראש, את המעדר.
הוא הלך לעבוד בנקודה אחרת ולא רצה לחזור יותר לאזורים האלה.
ויומיים או שלושה אחרי זה באמת גילו את הגופה של מאסטרו מישיו, המכנסיים עליו, שוכב על פניו כאילו הוא מפוחלץ.
דוד מומוּ העיר שהוא בטח סבל הרבה זמן לפני שמת, כי עמוד החול התקמר והתמוטט עליו וקבר אותו חי;
גם עכשיו אפשר היה לראות שמאסטרו בהמה טיפשה עוד ניסה להשתחרר מהחול מתוך דחף – הידיים שלו היו חבולות והציפורניים שבורות.
"בדיוק כמו הבן שלו מלפלו!" חזר ואמר הצולע, "הוא חפר מכאן, והבן שלו משם." אבל לבחור לא אמרו כלום, כי ידעו שהוא רשע ונקמן.
העגלון פינה את הגופה ממתחת לפני האדמה בדיוק כמו שפינה את החול שנפל ואת החמורים המתים, כי הפעם, חוץ מהסירחון של הפגר, היתה גם גופה של בשר שהוטבל בכנסייה;
והאלמנה הקטינה את המכנסיים והחולצה והתאימה אותם למידות של מלפלו, שככה קיבל בפעם הראשונה בחיים שלו בגדים חדשים, ואת הנעליים הם שמרו לו כשיגדל, כי אותן אי אפשר להקטין, והארוס של האחות לא רצה נעליים של אדם מת.
מלפלו העביר את היד על בד המכנסיים הכמעט חדשים שעל הרגליים שלו, והרגיש שהם רכים וחלקים כמו הידיים של אבא כשליטפו לו את השיער, אדומות ומחוספסות ככל שהיו.
את הנעליים הוא תלה על מסמר מעל שק הקש שלו, כאילו היו נעלי בית של האפיפיור, וביום ראשון לקח אותן, צחצח ומדד;
ואחר כך הניח אותן על הרצפה זו ליד זו ובחן אותן במשך שעות, במרפקים על הברכיים וסנטר על כף היד, מהרהר במי יודע אילו רעיונות שמתבשלים בראש הזה שלו.
רעיונות מוזרים היו לו, למלפלו הזה!
כיוון שירש גם את המעדר והמכוש של אבא שלו, הוא השתמש בהם, ולא הזיז לו שהיו כבדים מדי לגילו;
וכשהציעו לו למכור אותם, ולשלם לו עליהם כאילו הם חדשים, הוא סירב;
הקתות שלהם נהיו כל כך חלקות ומבריקות מהידיים של אבא שלו, ששום כלי אחר לא היה נעשה חלק ומבריק יותר תחת ידיו, גם אם היה עובד מאה שנה או יותר.
באותו זמן התפגר החמור האפור מרוב ייסורים וזקנה, והעגלון הלך לזרוק אותו רחוק, במדרונות הלבה.
"ככה עושים," סינן מלפלו.
"הציוד שלא משתמשים בו יותר, זורקים אותו רחוק." והוא הלך לבקר את הפגר של האפור שהיה מוטל בתחתית הערוץ, ולקח איתו בכוח גם את צפרדע, שלא רצה לבוא;
ומלפלו אמר לו שבעולם הזה צריך להתרגל לראות בעיניים שלך כל דבר יפה או מכוער, והביט דקות ארוכות, בסקרנות רעבתנית של ילד רחוב, בכלבים ששעטו לשם מכל החוות בסביבה, להתקוטט על הבשר של האפור.
כשהשניים הופיעו ברחו הכלבים ביללות, והסתובבו וחרחרו על המדרון ממול, אבל רוסו לא נתן לצפרדע לגרש אותם באבנים.
"תראה את הכלבה השחורה הזאת," הוא אמר לו, "שלא פוחדת מהאבנים שלך.
היא לא פוחדת כי היא רעבה יותר.
תראה את הצלעות שלה!".
עכשיו הוא לא סבל יותר, החמור, והוא שכב בשלווה וארבע הרגליים שלו היו שמוטות לכל עבר, ונתן לכלבים להתענג ולרוקן לו את ארובות העיניים העמוקות ולפשוט לו את העור מעל לעצמות הלבנות שלו, אבל השיניים שחתכו לו את המעיים לא גרמו לו לכופף את הגב כמו שעשתה המכה הכי קלה באת, מאלה שהיו נותנים לו כדי להכניס לו קצת כוח לגוף כשהוא עולה בדרך התלולה.
ככה העולם עובד!
גם החמור חטף את מכות האת והשריטות שלו, וגם הוא, כשכרע תחת כובד המשקל ולא היה לו אוויר להמשיך, היו לו את העיניים האלה, כשהרביצו לו, כאילו הוא אומר:
"לא עוד!
לא עוד!" אבל עכשיו את העיניים שלו אכלו הכלבים, והוא צוחק על כל המכות והשריטות האלה בפה השלדי שלו, שנשארו בו רק שיניים.
ועדיף היה לו לא להיוולד.
אדמת הטרשים של הלבה השתרעה נוגה ושוממת עד האופק, טיפסה על פני גבעות וגלשה בגאיות, שחורה וחרושת קמטים;
שום צרצר לא צִרצר ושום ציפור לא עפה מעליה.
לא נשמע שם שום קול, אפילו לא מכות המכוש של העובדים מתחת לאדמה.
וכל פעם מחדש אמר מלפלו שמתחת לאדמה הכול חלול בגלל המנהרות, בכל מקום, לכיוון העמק ולכיוון ההר;
עד כדי כך שפעם נכנס כורה אחד בשיער שחור ויצא בשיער לבן, ואחד אחר, שכבה לו הלפיד, צעק לשווא "הצילו" אבל אף אחד כבר לא שמע אותו.
"היחיד ששומע את הצעקות שלו היה הוא בעצמו!" הוא אמר, והרעיון הזה, אפילו שהלב שלו היה יותר קשה מהטרשים שעל אדמת הלבה, עשה לו צמרמורת.
"האדון שולח אותי הרבה פעמים רחוק, למקום שאליו האחרים פוחדים ללכת.
אבל אני מלפלו, ואם אני לא אחזור, אף אחד לא יחפש אותי."
ובכל זאת, בלילות היפים של הקיץ זהרו הכוכבים הנוצצים גם על אדמת הלבה, והשדות סביב היו שחורים אף הם, כמו הלבה, ומלפלו, עייף מיום העבודה הארוך, נשכב על השק שלו בפנים מופנות לשמים, ליהנות מהשלווה ומהאורות מלמעלה.
בגלל זה הוא שנא את לילות הירח, שבהם הים מתמלא ניצוצות ואפשר לראות פה ושם את השדות – ואז המדרון אפילו יותר עירום ונטוש.
"בשבילנו, שנולדנו לחיות מתחת לאדמה," חשב מלפלו, "צריך להיות תמיד חושך, בכל מקום." הינשוף נשף בקול על פני אדמת הלבה וניתר לכל עבר.
הוא חשב:
"גם הינשוף מריח את המתים שנמצאים פה מתחת לאדמה, והוא מתוסכל כי הוא לא יכול למצוא אותם."
צפרדע פחד מינשופים ומעטלפים, אבל רוסו נזף בו וירד עליו, כי למי שחייב להישאר לבד אסור לפחד משום דבר, וגם החמור האפור לא פחד מהכלבים שפשטו לו את העור, עכשיו כשכבר לא כואב לו כשאוכלים לו את הבשר.
"אתה היית רגיל לעבוד על הגגות כמו חתול," הוא אמר לו.
"ואז זה היה סיפור אחר.
אבל עכשיו כשאתה מוכרח לחיות מתחת לאדמה, כמו עכבר, לא צריך לפחד מעכברים או מעטלפים, שהם עכברים זקנים עם כנפיים, ולעכברים מתאים להיות עם המתים."
צפרדע מצידו נהנה הנאה מסוימת להסביר בשביל מה יש כוכבים למעלה בשמים, והוא סיפר לו ששם למעלה נמצא גן עדן, שאליו הולכים המתים שהיו טובים ולא עשו להורים שלהם צרות.
"מי אמר לך את זה?" שאל מלפלו, וצפרדע ענה שאמא שלו.
אז מלפלו גירד בראש, וחייך בקול של ילד רחוב מרושע שחושב שהוא יודע הכול:
"אמא שלך אומרת לך ככה, כי אתה במקום מכנסיים צריך ללבוש שמלה."
ואז הוא חשב על זה קצת.
"אבא שלי היה טוב ולא עשה רע לאף אחד, עד כדי כך שקראו לו בהמה טיפשה.
אבל הוא שם למטה, ואפילו מצאו את כלי העבודה שלו ואת הנעליים והמכנסיים שלו שאותם אני לובש עכשיו."
קצת אחר כך צפרדע, שהמצב שלו הידרדר כבר לא מעט זמן, היה כל כך חולה שבערב היו צריכים להוציא אותו מהמכרה על חמור, שרוע בין סלי החול הגדולים, רועד מחום כמו עוף ספוג מים.
אחד הפועלים אמר שהבחור בחיים לא יפַתֵח עצמות קשוחות מספיק בשביל העבודה הזאת, ושכדי לעבוד במכרה בלי להשאיר לו את העור שלך אתה צריך להיוולד לזה.
אז למלפלו היתה גאווה שהוא נולד לזה, ושהוא כל כך בריא וחזק גם באוויר הרע ולמרות כל הקשיים.
והוא סחב את צפרדע על הכתפיים, ועודד אותו בדרך שלו, בצעקות ובמכות.
אבל פעם אחת כשהרביץ לו בגב, התחיל צפרדע לירוק דם, ואז מלפלו המבועת השתנק והסתכל בתוך הפה והאף שלו לראות מה הוא עשה לו, ונשבע שלא יכול להיות שהוא פגע בו עד כדי כך ברצינות, במכות האלה שנתן לו, וכדי להוכיח לו את זה הוא נתן לעצמו מכות כאלה בחזה ובגב, באבן;
אבל עובד אחד שהיה שם הוריד לו בעיטה רצינית בגב, שהדהדה כמו מכה על תוף, וגם אז מלפלו לא זז, ורק אחרי שהפועל הלך הוא הוסיף:
"ראית?
לא עשה לי כלום!
והוא הרביץ הרבה יותר חזק ממני, נשבע לך!"
צפרדע בכל אופן לא הבריא, והמשיך לירוק דם ולקדוח מחום כל הזמן.
אז מלפלו קנה לו יין ומרק חם מהמשכורת השבועית שלו, ונתן לו את המכנסיים הכמעט חדשים שלו שיכסו אותו יותר טוב.
אבל צפרדע כל הזמן השתעל ולפעמים כמעט נחנק;
בערב לא היתה דרך לנצח את צמרמורות החום, לא בשקים שלו, לא בקש שבו כיסה אותו ולא כששם אותו מול האש.
מלפלו לא הוציא הגה ונותר רכון מעליו בלא-ניע, בידיים על הברכיים, הסתכל עליו בעיניים המכוערות האלה שלו, שהיו קרועות לרווחה כאילו הוא רוצה לצייר תמונה שלו.
וכששמע אותו נאנח בקול חלוש, וראה שהפנים שלו רצוצות והעיניים כבויות, בול כמו אלה של החמור ההוא שהתנשף סחוט כולו מתחת למשקל הכבד שסחב בעלייה, הוא מילמל:
"עדיף שתתפגר מהר!
אם אתה צריך לסבול ככה, עדיף שתתפגר!" והאדון אמר שמלפלו מסוגל להוריד לו את הראש, לבחור הזה, וצריך לפקוח עליו עין.
יום שני אחד צפרדע לא חזר יותר למכרה והאדון נפטר ממנו, כי במצב שאליו הוא הגיע הוא כבר הביא יותר נזק מתועלת.
מלפלו בירר איפה הוא גר, ובשבת הלך לבקר אותו.
צפרדע המסכן כבר היה יותר שם מכאן;
אמא שלו בכתה וצעקה, כאילו הבן שלה הוא מאלה שמרוויחים עשר לירות בשבוע.
את זה מלפלו פשוט לא הצליח להבין, והוא שאל את צפרדע למה אמא שלו צורחת ככה, בזמן שכבר חודשיים הוא לא מרוויח אפילו את מה שהוא אוכל.
אבל צפרדע המסכן כבר לא שם לב אליו, כאילו שקע כולו בספירת קורות הגג בתקרה.
אז עלה בדעתו של רוסו, שהאמא של צפרדע צועקת ככה, כי הבן שלה תמיד היה חלש וחולה, והיא טיפלה בו כמו באותם תינוקות שאי אפשר לגמול.
הוא לעומת זאת תמיד היה בריא וחזק, והוא "מלפלו", ואמא שלו לא בכתה עליו אף פעם כי לא פחדה לאבד אותו.
אחר כך אמרו במכרה שצפרדע מת, והוא חשב על זה שעכשיו הינשוף נושף בלילה גם בגללו, וחזר אל העצמות של האפור, בערוץ שאליו היה הולך עם צפרדע.
מהחמור נשארה עכשיו רק ערימת עצמות מרוסקות, וזה מה שיקרה גם לצפרדע, ולאמא שלו יתייבשו הדמעות, כמו שלאמא של מלפלו הן התייבשו אחרי שמאסטרו מישיו מת, ועכשיו היא התחתנה שוב והלכה לגור בצ'יפַלי;
גם האחות התחתנה והם נעלו את דלת הבית על סורג ובריח.
ומאותו רגע אם הרביצו לו כבר לא היה אכפת להן, ואפילו לו לא, וכשיקרה לו מה שקרה לאפור או לצפרדע הוא לא ירגיש כלום.
בערך באותה תקופה בא לעבוד במכרה מישהו שבחיים לא היה שם קודם, ועשה כל מה שהוא יכול כדי להסתתר.
שאר הפועלים אמרו שהוא ברח מהכלא, ושאם יתפסו אותו יחזירו אותו פנימה לשנים על גבי שנים.
ככה למד מלפלו שכלא זה מקום שבו שמים גנבים ופראי אדם כמוהו, והם תמיד סגורים שם ותחת מעקב.
מאותו רגע הוא פיתח סקרנות לא בריאה בקשר לאדם הזה, שטעם את טעם הישיבה בכלא וברח.
אבל אחרי שבועות מעטים הכריז הנמלט חד וחלק שנמאס לו מהחיים המסריחים האלה של חפרפרת, ויותר טוב מבחינתו לשבת בפנים כל החיים שלו, כי הכלא יחסית הוא גן עדן והוא מעדיף לחזור לשם בעצמו.
"אז למה כל מי שעובד במכרה לא מבקש לשבת בכלא?" שאל מלפלו.
"כי הם לא 'מלפלו' כמוך!" ענה הצולע.
"אבל אל תדאג, אתה תלך לשם, ושם תשאיר את העצמות שלך."
אבל בסוף את העצמות הוא השאיר במכרה, מלפלו, כמו אבא שלו, אבל בצורה שונה.
פעם אחת היה צריך לבדוק מעבר שהאמינו שהוא מתחבר לפתח הגדול בצד שמאל, בכיוון העמק, כי אם זה נכון, תיחסך בערך חצי מהעבודה בהוצאת החול.
אבל אם זה לא היה נכון, היתה סכנה ללכת לאיבוד בפנים ולא לחזור לעולם.
שום ראש משפחה לא הסכים להסתכן במשימה או לתת לבנים שלו להפקיר את הדם בשבילה, גם בעד כל הזהב שבעולם.
אבל למלפלו לא היה אפילו מי שייקח את כל הזהב שבעולם תמורת העור שלו, אם העור שלו בכלל שווה את כל זהב שבעולם;
אמא שלו התחתנה מחדש והלכה לגור בצ'יפלי, ואחותו גם התחתנה.
הבית שלו היה נעול בפניו ולא היה לו שום דבר בעולם חוץ מהנעליים של אבא שלו תלויות על מסמר;
לכן תמיד הטילו עליו את העבודות הכי מסוכנות ואת המשימות הכי מפחידות.
ואם הוא לא גילה שום דאגה לעצמו, לאחרים בטח לא היה אכפת.
כששלחו אותו לבדיקה הזאת, הוא נזכר באותו כורה שהלך לאיבוד, במשך שנים ארוכות, והוא עדיין צועד וצועד בחושך וצועק "הצילו" ואיש לא יכול לשמוע אותו;
אבל הוא לא אמר כלום.
ובעצם, למה זה כבר היה עוזר?
הוא לקח את הציוד של אבא שלו, את המכוש, את המעדר, את הפנס, את שק הלחם, את פיאסקו היין, ויצא לדרך;
ואיש לא שמע עליו עוד לעולם.
ככה אבדו אפילו העצמות של מלפלו, והבחורים במכרה מנמיכים את הקול כשהם מדברים עליו במנהרות התת-קרקעיות, כי הם פוחדים שהוא פתאום יצוץ מולם, בשיער האדום והעיניים האפורות המכוערות שלו.
למָלְפֶּלוֹ קראו ככה כי הוא היה ג'ינג'י;
והוא היה ג'ינג'י כי הוא היה ילד רע ומופרע, וראו עליו שיהיה פושטק אמיתי.
אז כולם במכרה החול האדום קראו לו מלפלו;
ואפילו אמא שלו, ששמעה את השם הזה כל הזמן, כמעט שכחה את השם שבו הטבילה אותו.
חוץ מזה, היא ראתה אותו רק בשבת בערב, כשחזר הביתה עם הפרוטות העלובות של השבוע;
ומפני שהוא מלפלו, היה גם חשש שהוא ייקח לעצמו איזה שתיים-שלוש מהפרוטות האלה, אז על כל צרה, שלא יהיו טעויות, האחות הגדולה הוציאה לו קבלה בסטירות.
אבל הבעלים של המכרה אישר שזה היה כל הכסף, ולמען האמת גם זה היה יותר מדי בשביל מלפלו, פרחח שאף אחד לא רצה לראות מול העיניים, ושכולם ברחו ממנו כמו מכלב רחוב מטונף שליטפו בסוליות כשהיה בסביבה.
הוא באמת היה חתיכת בחור מכוער, מרושע, רגזן ופראי.
באמצע היום, כשכל שאר הפועלים במכרה אכלו יחד את צלחת המרק שלהם ונחו קצת, הוא הלך להתבודד בפינה עם הסל שלו בין הרגליים, לכרסם את הלחם המבאיש שלו, מלפני שמונה ימים, כמו החיות החברות שלו, שבעצם היה אחת מהן;
וכל אחד ירד עליו וזרק לו איזו הערה, וגם אבנים זרקו, עד שהמפקח שלח אותו בבעיטה חזרה לעבודה.
והוא השמין מבעיטה לבעיטה, וסחב טוב יותר מהחמור האפור, בלי להעז להתלונן.
הוא תמיד היה מרושל ומלוכלך מחול אדום, כי אחותו בדיוק התארסה והיו לה דברים אחרים בראש.
בכל מקרה, את השם שלו הכירו בכל מוֹנסֶרַטוֹ וקוֶורְנָה כמו שמכירים את עשב השדה, עד שלמכרה שהוא עבד בו קראו "המכרה של מלפלו", ואת הבעלים זה שיגע.
בקיצור החזיקו אותו שם ממש בתור צדקה, וכי מאסטרו מישיוּ, אבא שלו, מת באותו מכרה.
הוא מת ככה, ביום שבת אחד, כשרצה לסיים עבודה שלקח בקבלנות, על עמוד שפעם עזר להחזיק את המכרה וכבר לא היה בו צורך, עמוד שאמור לתת, ככה הוא והאדון העריכו בעין, שלושים וחמש או ארבעים עגלות חול.
אבל מאסטרו מישיו חפר והוציא חול במשך שלושה ימים, ועוד נשאר מספיק לחצי יום עבודה בשני.
זאת היתה עסקה גרועה ורק טמבל כמו מאסטרו מישיו יכול היה ליפול בפח ככה אצל האדון;
לכן קראו לו "מאסטרו מישיו בהמה טיפשה", והוא היה בהמת המשא של כל המכרה.
הוא, מסכן שכמותו, נתן להם לדבר והסתפק בלהרוויח את לחמו בשתי הידיים שלו, במקום לשלוח אותן אל שאר העובדים ולהתחיל קטטות.
מלפלו היה עושה פרצוף כל כך מקומט, כאילו העלבונות האלה נוחתים על הכתפיים שלו, וכל כמה שהיה קטן הוא פתח עליהם כאלה עיניים, שהאחרים אמרו לו:
"תמשיך ככה, ולא תמות במיטה, כמו אבא שלך."
אבל בסוף גם אבא שלו לא מת ככה, במיטה שלו, כל כמה שלא היה בהמה טובה.
דוד מומוּ הצולע אמר שאת העמוד הזה הוא לא היה מוריד גם בשביל עשרים אונצ'ה, עד כדי כך מסוכן זה היה;
אבל מצד שני במכרות הכול מסוכן, ואם מתחילים לשים לב לכל סכנה כבר עדיף ללכת להיות עורך דין.
וככה בשבת בערב המשיך מאסטרו מישיו להכות בפני השטח של העמוד, הרבה אחרי שבכנסייה צלצלו פעמוני האווה-מריה, וכל שאר העובדים הדליקו מקטרת ואמרו לו שיעשה חיים בגירוד חול בשביל האדון, והזהירו אותו לא למות כמו עכבר במלכודת.
והוא, שהיה רגיל לבדיחות, לא שם לב אליהם, וענה רק באותו "אה!
אה!" ששיחרר עם כל מעדר שמילא, ובין לבין מילמל:
"זה בשביל לחם!
זה בשביל יין!
זה בשביל השמלה של נונציאטה!" וככה המשיך וחישב איך יוציא את הכסף מהעבודה הקבלנית שלו.
מחוץ למכרה התמלאו השמים כוכבים, ולמטה העלה הלפיד הבוער עשן והסתובב כמו גלגל טוויה.
עמוד החול האדום הגדול, שהצטמק עם כל מכת מעדר, התעוות והתעקל כמו קשת, כאילו יש לו כאב בטן וגם הוא אומר "אוי!".
מלפלו פינה את האדמה, והזיז למקום בטוח את המכוש, את השק הריק ואת פיאסקו היין.
אבא שלו, שאהב אותו, המסכן, כל הזמן אמר לו "זוז לשם!" או "שים לב!
שים לב אם נופלים מלמעלה אבני חצץ או גושי חול, ותברח!" ולפתע לא אמר יותר כלום, ומלפלו, שהסתובב לשים את כלי הברזל בסל, שמע צליל עמום וחנוק, שמשמיע החול כשהוא נערם ונופל בבת אחת, והאור כבה.
באותו ערב, כשבאו בבהילות לחפש את המהנדס שפיקח על העבודות במכרה, היה המהנדס בתיאטרון, ולא היה מחליף את המושב שלו שם בכס המלך, כי היה חובב תרבות מושבע.
רוסי גילם את "המלט", וזה היה ערב נהדר.
ליד הכניסה הוא מצא את עצמו מוקף בכל נשות מונסראטו, שצרחו והכו על החזה כדי לבשר על האסון הנורא שקרה לקומארה סנטה, ורק היא לבדה, המסכנה, לא אמרה כלום והשיניים שלה נקשו כאילו זה ינואר.
המהנדס, שאמרו לו שהמקרה קרה לפני ארבע שעות, שאל בשביל מה באו אליו אחרי ארבע שעות.
בכל זאת הוא הלך לשם עם סולמות ולפידים, אבל עברו עוד שעתיים, ובסך הכול שש, והצולע אמר שייקח שבוע להוציא מהמנהרה את כל החול שנפל.
ממש ארבעים עגלות!
הר של חול נפל שם, חול דק ושרוף מלבה, שאפשר לערבב אותו בידיים וצריך כמות כפולה של טיח.
אפשר היה למלא עגלות במשך שבועות.
יופי של עסקה הוא עשה, מאסטרו בהמה טיפשה!
המהנדס חזר לראות את הקבורה של אופליה, ושאר הכורים משכו בכתפיים וחזרו הביתה אחד אחרי השני.
בתוך כל הדוחק וההמולה אף אחד לא שם לב לקול של נער, שכבר לא היה בו שום דבר אנושי, והוא שאג "תחפרו!
תחפרו כאן!
מהר!"
"אֶה!" אמר הצולע, "זה מלפלו!
מאיפה יצא מלפלו?
אם לא היית מלפלו, בחיים לא היית יוצא מזה, בחיים!"
האחרים צחקו, אחד אמר שהשטן בעד מלפלו, מישהו אחר אמר שיש לו יותר נשמות מלחתול.
מלפלו לא ענה, אפילו לא בכה, הוא היה בתוך הבור וחפר בחול בציפורניים, וככה אף אחד לא שם לב אליו.
וכשהתקרבו אליו עם האור, הם ראו שהפנים שלו כל כך מעוותות, ומבט עיניו המרושעות כל כך מזוגג, ומהפה יוצא לו כל כך הרבה קצף, שהוא נראה פשוט מפחיד.
הציפורניים שלו נתלשו ונתלו לו מהידיים, מלאות דם.
ואחר כך כשרצו לעקור אותו משם זה היה סיפור רציני;
לא היו לו ציפורניים לשרוט בהן, והוא נשך כמו כלב מטורף והיה צריך לתפוס אותו בשׂערות ולגרור אותו משם בכוח.
אבל בסוף הוא חזר למכרה אחרי כמה ימים, כשהאמא המתייפחת שלו לקחה אותו לשם ביד.
כי מה, את הלחם שאתה אוכל לפעמים אי אפשר ללכת לחפש בכל מקום שבא לך.
והאמת שהוא לא רצה להתרחק יותר מהמנהרה ההיא, וחפר בה במרץ, כאילו כל סל חול שהוא מוציא יורד מהחזה של אבא שלו.
לפעמים, כשעבד במעדר, נעצר בבת אחת – במעדר מונף באוויר, הבעת תיעוב על הפנים ומבט סהרורי – ונראַה שהוא מקשיב למשהו שהשטן שלו לוחש לו באוזניים, מהצד השני של הר החול שנפל.
באותם ימים הוא היה עצוב ורשע מהרגיל, עד כדי כך שבקושי אכל, ואת הלחם זרק לכלב, כאילו זה לא חסדו של האל.
הכלב אהב אותו, כי כלבים לא מסתכלים על שום דבר חוץ מהיד שנותנת להם לחם.
אבל החמור האפור, בהמה מסכנה, חבול ושדוף, ספג את כל עוצמת הרוע של מלפלו;
הוא הרביץ לו בלי רחמים במקל המעדר, ופלט:
"ככה תתפגר יותר מהר!"
אחרי המוות של אבא שלו נדמה היה שהשטן נכנס בו, והוא עבד כמו התאואים הפראיים האלה שצריך לקשור באף בנזם ברזל.
הוא ידע שהוא "מלפלו" וניסה להצדיק את השם, ונהיה הכי מרושע שהוא יכול, ואם קרה איזה אסון, אם פועל איבד כלי עבודה, אם חמור שבר רגל, או חלק ממנהרה התמוטט, תמיד כולם ידעו שזה הוא;
והוא באמת ספג את המכות בלי להתלונן, ממש כמו החמורים שמקמרים את הגב כשמחטיפים להם, אבל ממשיכים בשלהם.
כלפי שאר הילדים הוא היה פשוט אכזר, ונדמה היה שהוא רוצה לנקום בחלשים ממנו על כל הרעות שחשב שעשו לו, לו ולאבא שלו.
הוא חש עונג משונה כשנזכר בכל ההתעללויות וההתנכלויות באבא שלו אחת אחת, ואיך שנתנו לו להתפגר.
וכשהיה לבד היה מלמל:
"גם לי הם עושים ככה!
ולאבא שלי קראו בהמה טיפשה כי הוא לא עשה ככה." ופעם אחת כשעבר לידו האדון, הוא תקע בו מבט מרושע:
"זה הוא!
בשביל שלושים וחמישה טארי!" ופעם אחרת, כשהיה מאחורי הצולע:
"וגם הוא!
והוא צחק עליו!
שמעתי אותו באותו ערב!"
כדי לסגנן קצת את הרוע שלו, נראה היה שהוא לוקח תחת חסותו נער מסכן, שבא לא מזמן לעבוד במכרה.
הוא נפל מפיגום ונקע את הירך, ולא יכול היה לעבוד יותר בבניין.
המסכן צלע כשסחב את שק החול על הכתפיים כאילו הוא רוקד טָרנטֶלה, כל המכרה צחק עליו ובגלל זה הדביקו לו את השם "צפרדע";
אבל בעבודה, אפילו שהיה צפרדע, הוא הרוויח את הלחם שלו מתחת לאדמה;
ומלפלו נתן לו גם את הלחם שלו, מתוך ההנאה שהיתה לו לרדות בו, ככה אמרו.
והוא באמת עינה אותו במאה דרכים שונות.
הוא הרביץ לו בלי סיבה ובלי רחמים, ואם צפרדע לא התגונן, הוא הרביץ לו יותר חזק, ביותר להט, ואמר:
"נו!
בהמה טיפשה!
בהמה טיפשה אתה!
אם אין לך ביצים להגן על עצמך ממני, שאני לא נגדך, זה אומר שתיתן לכל אחד לפוצץ לך את הפנים!" או, כשצפרדע ייבש את הדם שירד לו מהפה ומהנחיריים, "ככה, כשהכאב מהמכות שלי יצרוב לך, אתה תדע לתת מכות כאלה לאחרים!"
כשדחף חמור עם מטען בעלייה התלולה של המכרה, וראה שהוא מותח את הפרסות, מותש, כורע תחת המשקל, מתנשף במבט כבוי, היה מרביץ לו בלי רחמים בידית המעדר, והמכות נשמעו יבשות ועמומות על הרגליים והצלעות החשופות.
לפעמים קיפל המטח את הבהמה לשניים, אבל לא היו לה כוחות והיא לא היתה מסוגלת לעשות עוד צעד, והיתה נופלת על הברכיים, וחמור אחד נפל כל כך הרבה שכבר היו לו פצעים בברכיים.
ואז מלפלו הבהיר לצפרדע:
"החמור חוטף כי הוא לא יכול להחזיר;
ואם הוא היה יכול, הוא היה מועך אותנו מתחת לרגליים שלו וקורע לנו את העור בשיניים."
ולפעמים:
"אם יוצא לך לתת מכות, תדאג לתת הכי חזק שאתה יכול.
ככה שאלה שמקבלים אותן יחשבו שאתה יותר חזק מהם, והרבה פחות אנשים יציקו לך."
כשעבד במעדר או במכוש הוא הניף את הידיים בטירוף, כאילו יש לו משהו נגד החול, והיה מכה שוב ושוב בשיניים חשוקות, ובאותו "אה!
אה!" של אבא שלו.
"החול הוא חתיכת בוגד," אמר לצפרדע בשקט, "כמו כל האחרים, שאם אתה יותר חלש, הם מצליפים לך בפנים, ואם אתה יותר חזק, או חלק מקבוצה גדולה כמו הצולע, אז הם נותנים לך לנצח.
אבא שלי תמיד הרביץ לחול, אבל הוא לא הרביץ לאף אחד אחר ובגלל זה קראו לו בהמה טיפשה, והחול עשה לו תרגיל ובלע אותו, כי הוא היה יותר חזק."
בכל פעם שצפרדע קיבל עבודה קשה מדי והתבכיין כמו איזה נקבה, מלפלו החטיף לו בגב ונזף בו:"שתוק, תרנגולת!" ואם צפרדע לא הפסיק להתבכיין, הוא עזר לו ואמר בגאווה מסוימת "תשאיר את זה לי, אני יותר חזק ממך." או שנתן לו את חצי הבצל שלו, והסתפק בלחם יבש, ומשך בכתפיים והוסיף "אני רגיל לזה."
הוא היה רגיל להכול, הבחור הזה, סטירות, בעיטות, מכות בידית של את חפירה או הצלפות ברצועה של חמור;
לעלבונות ולבדיחות של כולם, לשינה על אבנים, בידיים ובגב שבורים מארבע-עשרה שעות עבודה;
גם לצוּם הוא היה רגיל, כשהאדון היה מעניש אותו ולוקח לו את הלחם או את המרק.
הוא אמר שאת הקצבת המכות שלו האדון מעולם לא חסך ממנו, אבל מכות לא עולות כלום.
בכל זאת הוא לא התלונן, והתנקם בחשאי, בערמומיות, באמצעות כל התכסיסים האלה שנדמה היה שהמציא לו השטן:
לכן הוא תמיד נענש, גם כשלא היה אשם;
הרי אם זה לא היה הוא זה יכול היה להיות הוא, והוא אף פעם לא הצטדק, מה גם שזה ממילא לא היה עוזר.
ולפעמים כשצפרדע המבועת התחנן בפניו בדמעות להגיד את האמת ולחסוך מעצמו את העונש, היה חוזר ואומר:
"מה זה משנה?
אני מלפלו!" ואף אחד לא ידע להגיד בדיוק אם הכיפוף הזה של הראש והכתפיים הוא סימן של גאווה זועפת או אדישות נואשת, ואפילו לא ידעו אם בתוכו מסתתרת פראות אדירה או ביישנות.
מה שבטוח הוא שאפילו אמא שלו לא קיבלה ממנו ליטוף אחד, ולכן גם לא נתנה.
בשבתות בערב, כשהיה מגיע הביתה עם הפנים המכוערות האלה, המטונפות מנמשים ומחול אדום, לבוש באותם סמרטוטים רחבים שהשתלשלו מטה מכל צד, היתה אחותו תופסת את מקל המטאטא ביד, אם היה מתקרב לדלת ככה בהופעה הזאת, שהיתה מבריחה את הארוס שלה אילו היה רואה עם איזה מין גיס הוא עומד להיתקע.
האמא תמיד היתה אצל איזו שכנה, אז הוא היה הולך להצטנף על שק הקש שלו כמו כלב חולה.
ואז ביום ראשון, כשכל שאר הנערים בסביבה לבשו חולצה נקייה כדי ללכת למיסה או להסתובב בחצר, נראה היה שאין לו מה לעשות חוץ מללכת לשוטט בשבילי שדות הירק, או לרדוף אחרי לטאות מסכנות שלא עשו לו כלום וליידות בהן אבנים, או לחורר חורים בגדרות שיחי הצבר.
את העלבונות ואת האבנים של שאר הילדים הוא בטח לא אהב.
האלמנה של מאסטרו מישיו היתה מיואשת מהילד הזה שלה, שהיה פרא אדם, כמו שאמרו כולם, ובאמת לא היה שונה מאוד מהכלבים האלה, שמרוב בעיטות ואבנים שהם חוטפים, מקפלים את הזנב בין הרגליים ובורחים ברגע שהם רואים נפש חיה, ונעשים מורעבים, מרוטי שיער ופראיים כמו זאבים.
לפחות מתחת לאדמה, במכרה החול, כל כמה שהיה מכוער, מסמורטט וגועלי, שם כבר לא לעגו לו, והוא ממש נראה כמי שנולד לעבודה הזאת, אפילו בצבע השיער שלו ובעיני החתול המרושעות האלה, שהתכווצו עוד יותר מול השמש.
כמו החמורים שעובדים במכרות שנים על גבי שנים וכבר לא יוצאים מהם, שמצניחים אותם בחבלים למנהרות התת-קרקעיות שפיר הכניסה אליהן אנכי, והם נשארים שם כל החיים.
נכון, אלה חמורים זקנים, שקונים בשתים-עשרה או שלוש-עשרה לירות, לפני שמביאים אותם לבית המטבחיים בפְּלָאייה, אבל בשביל העבודה שהם צריכים לעשות למטה הם עדיין טובים;
ומלפלו מן הסתם לא היה שווה יותר מהם;
אם יצא מהמכרה בשבת בערב, יצא כי היו לו ידיים להעלות את עצמו בעזרתן בחבל, וכי היה צריך ללכת להביא לאמא שלו את הכסף של השבוע.
ברור שהוא היה מעדיף להיות פועל בניין, כמו צפרדע, ולעבוד ולשיר על פיגומים באוויר, באמצע השמים הכחולים, עם השמש בגב;
או להיות עגלון, כמו קומפארה גָסְפַּרֶה, שבא לקחת את החול מהמכרה, מתנודד חצי ישן על העגלה, עם מקטרת בפה, ונוסע כל היום בדרכים היפות בכפרים;
או אפילו יותר טוב, הוא היה רוצה להיות איכר שמבלה את החיים שלו בשדות, בתוך כל הירוק הזה מתחת לצמרות החרובים, הים הכחול אי שם באופק וציוץ הציפורים מעל לראש.
אבל זאת היתה העבודה של אבא שלו, ולתוך העבודה הזאת הוא נולד.
וכשחשב על כל זה, הצביע לצפרדע על העמוד שנפל על אבא שלו, וסיפק עוד חול שרוף ודק שהעגלון בא לקחת, מתנדנד על קורות העץ של העגלה עם המקטרת בפה, ואמר לו שכשיסיימו לחפור ולהוציא את החול, תתגלה הגופה של אבא שלו, לבושה במכנסי פשתן כמעט חדשים.
צפרדע פחד, אבל הוא לא.
הוא סיפר שתמיד היה שם, מאז שהיה ילד, ותמיד ראה את החור השחור הזה, ששקע עוד ועוד מתחת לאדמה, ואבא שלו היה לוקח אותו לשם ביד.
אחר כך פשט את הזרועות שלו ימינה ושמאלה, וסיפר כמה סבוך מבוך המנהרות שיש מתחת לרגליים שלהם, שהוא משתרע הלאה והלאה בלי סוף, לכל עבר, עד שרואים באופק את מדרון הלבה השחור והשומם, המוכתם בשיחי רותם שרופים;
וסיפר שיש אנשים רבים שנשארו בפנים, שנמחצו או איבדו את הדרך בחושך, וצעדו במשך שנים והם עדיין צועדים;
שלא מצליחים למצוא את הפתח שנכנסו ממנו, ולא יכולים לשמוע את הצעקות הנואשות של הבנים שלהם, שמחפשים אותם לשווא.
אבל פעם אחת כשמילאו את סלי החול התגלתה אחת מהנעליים של מאסטרו מישיו, ואת מלפלו תקף כזה רעד שהיה צריך למשוך אותו בחבלים חזרה לאוויר הפתוח, ממש כמו חמור שמתחיל לבעוט באוויר.
אבל לא הצליחו למצוא לא את המכנסיים הכמעט חדשים ולא את השיירים של מאסטרו מישיו, למרות שהמומחים קבעו שזה צריך להיות המקום המדויק שבו התמוטט עליו העמוד;
וכמה פועלים, חדשים במקצוע, התפלאו כמה גחמני החול הזה, שפיזר את בהמה טיפשה לכל עבר, נעליים לכאן ורגליים לכאן.
אחרי שמצאו את הנעל, את מלפלו תפס כזה פחד שפתאום תצוץ בחול גם כף הרגל העירומה של אבא שלו, שהוא לא רצה לתקוע את המעדר בחול:
מוטב שהוא עצמו יחטוף אותו בראש, את המעדר.
הוא הלך לעבוד בנקודה אחרת ולא רצה לחזור יותר לאזורים האלה.
ויומיים או שלושה אחרי זה באמת גילו את הגופה של מאסטרו מישיו, המכנסיים עליו, שוכב על פניו כאילו הוא מפוחלץ.
דוד מומוּ העיר שהוא בטח סבל הרבה זמן לפני שמת, כי עמוד החול התקמר והתמוטט עליו וקבר אותו חי;
גם עכשיו אפשר היה לראות שמאסטרו בהמה טיפשה עוד ניסה להשתחרר מהחול מתוך דחף – הידיים שלו היו חבולות והציפורניים שבורות.
"בדיוק כמו הבן שלו מלפלו!" חזר ואמר הצולע, "הוא חפר מכאן, והבן שלו משם." אבל לבחור לא אמרו כלום, כי ידעו שהוא רשע ונקמן.
העגלון פינה את הגופה ממתחת לפני האדמה בדיוק כמו שפינה את החול שנפל ואת החמורים המתים, כי הפעם, חוץ מהסירחון של הפגר, היתה גם גופה של בשר שהוטבל בכנסייה;
והאלמנה הקטינה את המכנסיים והחולצה והתאימה אותם למידות של מלפלו, שככה קיבל בפעם הראשונה בחיים שלו בגדים חדשים, ואת הנעליים הם שמרו לו כשיגדל, כי אותן אי אפשר להקטין, והארוס של האחות לא רצה נעליים של אדם מת.
מלפלו העביר את היד על בד המכנסיים הכמעט חדשים שעל הרגליים שלו, והרגיש שהם רכים וחלקים כמו הידיים של אבא כשליטפו לו את השיער, אדומות ומחוספסות ככל שהיו.
את הנעליים הוא תלה על מסמר מעל שק הקש שלו, כאילו היו נעלי בית של האפיפיור, וביום ראשון לקח אותן, צחצח ומדד;
ואחר כך הניח אותן על הרצפה זו ליד זו ובחן אותן במשך שעות, במרפקים על הברכיים וסנטר על כף היד, מהרהר במי יודע אילו רעיונות שמתבשלים בראש הזה שלו.
רעיונות מוזרים היו לו, למלפלו הזה!
כיוון שירש גם את המעדר והמכוש של אבא שלו, הוא השתמש בהם, ולא הזיז לו שהיו כבדים מדי לגילו;
וכשהציעו לו למכור אותם, ולשלם לו עליהם כאילו הם חדשים, הוא סירב;
הקתות שלהם נהיו כל כך חלקות ומבריקות מהידיים של אבא שלו, ששום כלי אחר לא היה נעשה חלק ומבריק יותר תחת ידיו, גם אם היה עובד מאה שנה או יותר.
באותו זמן התפגר החמור האפור מרוב ייסורים וזקנה, והעגלון הלך לזרוק אותו רחוק, במדרונות הלבה.
"ככה עושים," סינן מלפלו.
"הציוד שלא משתמשים בו יותר, זורקים אותו רחוק." והוא הלך לבקר את הפגר של האפור שהיה מוטל בתחתית הערוץ, ולקח איתו בכוח גם את צפרדע, שלא רצה לבוא;
ומלפלו אמר לו שבעולם הזה צריך להתרגל לראות בעיניים שלך כל דבר יפה או מכוער, והביט דקות ארוכות, בסקרנות רעבתנית של ילד רחוב, בכלבים ששעטו לשם מכל החוות בסביבה, להתקוטט על הבשר של האפור.
כשהשניים הופיעו ברחו הכלבים ביללות, והסתובבו וחרחרו על המדרון ממול, אבל רוסו לא נתן לצפרדע לגרש אותם באבנים.
"תראה את הכלבה השחורה הזאת," הוא אמר לו, "שלא פוחדת מהאבנים שלך.
היא לא פוחדת כי היא רעבה יותר.
תראה את הצלעות שלה!".
עכשיו הוא לא סבל יותר, החמור, והוא שכב בשלווה וארבע הרגליים שלו היו שמוטות לכל עבר, ונתן לכלבים להתענג ולרוקן לו את ארובות העיניים העמוקות ולפשוט לו את העור מעל לעצמות הלבנות שלו, אבל השיניים שחתכו לו את המעיים לא גרמו לו לכופף את הגב כמו שעשתה המכה הכי קלה באת, מאלה שהיו נותנים לו כדי להכניס לו קצת כוח לגוף כשהוא עולה בדרך התלולה.
ככה העולם עובד!
גם החמור חטף את מכות האת והשריטות שלו, וגם הוא, כשכרע תחת כובד המשקל ולא היה לו אוויר להמשיך, היו לו את העיניים האלה, כשהרביצו לו, כאילו הוא אומר:
"לא עוד!
לא עוד!" אבל עכשיו את העיניים שלו אכלו הכלבים, והוא צוחק על כל המכות והשריטות האלה בפה השלדי שלו, שנשארו בו רק שיניים.
ועדיף היה לו לא להיוולד.
אדמת הטרשים של הלבה השתרעה נוגה ושוממת עד האופק, טיפסה על פני גבעות וגלשה בגאיות, שחורה וחרושת קמטים;
שום צרצר לא צִרצר ושום ציפור לא עפה מעליה.
לא נשמע שם שום קול, אפילו לא מכות המכוש של העובדים מתחת לאדמה.
וכל פעם מחדש אמר מלפלו שמתחת לאדמה הכול חלול בגלל המנהרות, בכל מקום, לכיוון העמק ולכיוון ההר;
עד כדי כך שפעם נכנס כורה אחד בשיער שחור ויצא בשיער לבן, ואחד אחר, שכבה לו הלפיד, צעק לשווא "הצילו" אבל אף אחד כבר לא שמע אותו.
"היחיד ששומע את הצעקות שלו היה הוא בעצמו!" הוא אמר, והרעיון הזה, אפילו שהלב שלו היה יותר קשה מהטרשים שעל אדמת הלבה, עשה לו צמרמורת.
"האדון שולח אותי הרבה פעמים רחוק, למקום שאליו האחרים פוחדים ללכת.
אבל אני מלפלו, ואם אני לא אחזור, אף אחד לא יחפש אותי."
ובכל זאת, בלילות היפים של הקיץ זהרו הכוכבים הנוצצים גם על אדמת הלבה, והשדות סביב היו שחורים אף הם, כמו הלבה, ומלפלו, עייף מיום העבודה הארוך, נשכב על השק שלו בפנים מופנות לשמים, ליהנות מהשלווה ומהאורות מלמעלה.
בגלל זה הוא שנא את לילות הירח, שבהם הים מתמלא ניצוצות ואפשר לראות פה ושם את השדות – ואז המדרון אפילו יותר עירום ונטוש.
"בשבילנו, שנולדנו לחיות מתחת לאדמה," חשב מלפלו, "צריך להיות תמיד חושך, בכל מקום." הינשוף נשף בקול על פני אדמת הלבה וניתר לכל עבר.
הוא חשב:
"גם הינשוף מריח את המתים שנמצאים פה מתחת לאדמה, והוא מתוסכל כי הוא לא יכול למצוא אותם."
צפרדע פחד מינשופים ומעטלפים, אבל רוסו נזף בו וירד עליו, כי למי שחייב להישאר לבד אסור לפחד משום דבר, וגם החמור האפור לא פחד מהכלבים שפשטו לו את העור, עכשיו כשכבר לא כואב לו כשאוכלים לו את הבשר.
"אתה היית רגיל לעבוד על הגגות כמו חתול," הוא אמר לו.
"ואז זה היה סיפור אחר.
אבל עכשיו כשאתה מוכרח לחיות מתחת לאדמה, כמו עכבר, לא צריך לפחד מעכברים או מעטלפים, שהם עכברים זקנים עם כנפיים, ולעכברים מתאים להיות עם המתים."
צפרדע מצידו נהנה הנאה מסוימת להסביר בשביל מה יש כוכבים למעלה בשמים, והוא סיפר לו ששם למעלה נמצא גן עדן, שאליו הולכים המתים שהיו טובים ולא עשו להורים שלהם צרות.
"מי אמר לך את זה?" שאל מלפלו, וצפרדע ענה שאמא שלו.
אז מלפלו גירד בראש, וחייך בקול של ילד רחוב מרושע שחושב שהוא יודע הכול:
"אמא שלך אומרת לך ככה, כי אתה במקום מכנסיים צריך ללבוש שמלה."
ואז הוא חשב על זה קצת.
"אבא שלי היה טוב ולא עשה רע לאף אחד, עד כדי כך שקראו לו בהמה טיפשה.
אבל הוא שם למטה, ואפילו מצאו את כלי העבודה שלו ואת הנעליים והמכנסיים שלו שאותם אני לובש עכשיו."
קצת אחר כך צפרדע, שהמצב שלו הידרדר כבר לא מעט זמן, היה כל כך חולה שבערב היו צריכים להוציא אותו מהמכרה על חמור, שרוע בין סלי החול הגדולים, רועד מחום כמו עוף ספוג מים.
אחד הפועלים אמר שהבחור בחיים לא יפַתֵח עצמות קשוחות מספיק בשביל העבודה הזאת, ושכדי לעבוד במכרה בלי להשאיר לו את העור שלך אתה צריך להיוולד לזה.
אז למלפלו היתה גאווה שהוא נולד לזה, ושהוא כל כך בריא וחזק גם באוויר הרע ולמרות כל הקשיים.
והוא סחב את צפרדע על הכתפיים, ועודד אותו בדרך שלו, בצעקות ובמכות.
אבל פעם אחת כשהרביץ לו בגב, התחיל צפרדע לירוק דם, ואז מלפלו המבועת השתנק והסתכל בתוך הפה והאף שלו לראות מה הוא עשה לו, ונשבע שלא יכול להיות שהוא פגע בו עד כדי כך ברצינות, במכות האלה שנתן לו, וכדי להוכיח לו את זה הוא נתן לעצמו מכות כאלה בחזה ובגב, באבן;
אבל עובד אחד שהיה שם הוריד לו בעיטה רצינית בגב, שהדהדה כמו מכה על תוף, וגם אז מלפלו לא זז, ורק אחרי שהפועל הלך הוא הוסיף:
"ראית?
לא עשה לי כלום!
והוא הרביץ הרבה יותר חזק ממני, נשבע לך!"
צפרדע בכל אופן לא הבריא, והמשיך לירוק דם ולקדוח מחום כל הזמן.
אז מלפלו קנה לו יין ומרק חם מהמשכורת השבועית שלו, ונתן לו את המכנסיים הכמעט חדשים שלו שיכסו אותו יותר טוב.
אבל צפרדע כל הזמן השתעל ולפעמים כמעט נחנק;
בערב לא היתה דרך לנצח את צמרמורות החום, לא בשקים שלו, לא בקש שבו כיסה אותו ולא כששם אותו מול האש.
מלפלו לא הוציא הגה ונותר רכון מעליו בלא-ניע, בידיים על הברכיים, הסתכל עליו בעיניים המכוערות האלה שלו, שהיו קרועות לרווחה כאילו הוא רוצה לצייר תמונה שלו.
וכששמע אותו נאנח בקול חלוש, וראה שהפנים שלו רצוצות והעיניים כבויות, בול כמו אלה של החמור ההוא שהתנשף סחוט כולו מתחת למשקל הכבד שסחב בעלייה, הוא מילמל:
"עדיף שתתפגר מהר!
אם אתה צריך לסבול ככה, עדיף שתתפגר!" והאדון אמר שמלפלו מסוגל להוריד לו את הראש, לבחור הזה, וצריך לפקוח עליו עין.
יום שני אחד צפרדע לא חזר יותר למכרה והאדון נפטר ממנו, כי במצב שאליו הוא הגיע הוא כבר הביא יותר נזק מתועלת.
מלפלו בירר איפה הוא גר, ובשבת הלך לבקר אותו.
צפרדע המסכן כבר היה יותר שם מכאן;
אמא שלו בכתה וצעקה, כאילו הבן שלה הוא מאלה שמרוויחים עשר לירות בשבוע.
את זה מלפלו פשוט לא הצליח להבין, והוא שאל את צפרדע למה אמא שלו צורחת ככה, בזמן שכבר חודשיים הוא לא מרוויח אפילו את מה שהוא אוכל.
אבל צפרדע המסכן כבר לא שם לב אליו, כאילו שקע כולו בספירת קורות הגג בתקרה.
אז עלה בדעתו של רוסו, שהאמא של צפרדע צועקת ככה, כי הבן שלה תמיד היה חלש וחולה, והיא טיפלה בו כמו באותם תינוקות שאי אפשר לגמול.
הוא לעומת זאת תמיד היה בריא וחזק, והוא "מלפלו", ואמא שלו לא בכתה עליו אף פעם כי לא פחדה לאבד אותו.
אחר כך אמרו במכרה שצפרדע מת, והוא חשב על זה שעכשיו הינשוף נושף בלילה גם בגללו, וחזר אל העצמות של האפור, בערוץ שאליו היה הולך עם צפרדע.
מהחמור נשארה עכשיו רק ערימת עצמות מרוסקות, וזה מה שיקרה גם לצפרדע, ולאמא שלו יתייבשו הדמעות, כמו שלאמא של מלפלו הן התייבשו אחרי שמאסטרו מישיו מת, ועכשיו היא התחתנה שוב והלכה לגור בצ'יפַלי;
גם האחות התחתנה והם נעלו את דלת הבית על סורג ובריח.
ומאותו רגע אם הרביצו לו כבר לא היה אכפת להן, ואפילו לו לא, וכשיקרה לו מה שקרה לאפור או לצפרדע הוא לא ירגיש כלום.
בערך באותה תקופה בא לעבוד במכרה מישהו שבחיים לא היה שם קודם, ועשה כל מה שהוא יכול כדי להסתתר.
שאר הפועלים אמרו שהוא ברח מהכלא, ושאם יתפסו אותו יחזירו אותו פנימה לשנים על גבי שנים.
ככה למד מלפלו שכלא זה מקום שבו שמים גנבים ופראי אדם כמוהו, והם תמיד סגורים שם ותחת מעקב.
מאותו רגע הוא פיתח סקרנות לא בריאה בקשר לאדם הזה, שטעם את טעם הישיבה בכלא וברח.
אבל אחרי שבועות מעטים הכריז הנמלט חד וחלק שנמאס לו מהחיים המסריחים האלה של חפרפרת, ויותר טוב מבחינתו לשבת בפנים כל החיים שלו, כי הכלא יחסית הוא גן עדן והוא מעדיף לחזור לשם בעצמו.
"אז למה כל מי שעובד במכרה לא מבקש לשבת בכלא?" שאל מלפלו.
"כי הם לא 'מלפלו' כמוך!" ענה הצולע.
"אבל אל תדאג, אתה תלך לשם, ושם תשאיר את העצמות שלך."
אבל בסוף את העצמות הוא השאיר במכרה, מלפלו, כמו אבא שלו, אבל בצורה שונה.
פעם אחת היה צריך לבדוק מעבר שהאמינו שהוא מתחבר לפתח הגדול בצד שמאל, בכיוון העמק, כי אם זה נכון, תיחסך בערך חצי מהעבודה בהוצאת החול.
אבל אם זה לא היה נכון, היתה סכנה ללכת לאיבוד בפנים ולא לחזור לעולם.
שום ראש משפחה לא הסכים להסתכן במשימה או לתת לבנים שלו להפקיר את הדם בשבילה, גם בעד כל הזהב שבעולם.
אבל למלפלו לא היה אפילו מי שייקח את כל הזהב שבעולם תמורת העור שלו, אם העור שלו בכלל שווה את כל זהב שבעולם;
אמא שלו התחתנה מחדש והלכה לגור בצ'יפלי, ואחותו גם התחתנה.
הבית שלו היה נעול בפניו ולא היה לו שום דבר בעולם חוץ מהנעליים של אבא שלו תלויות על מסמר;
לכן תמיד הטילו עליו את העבודות הכי מסוכנות ואת המשימות הכי מפחידות.
ואם הוא לא גילה שום דאגה לעצמו, לאחרים בטח לא היה אכפת.
כששלחו אותו לבדיקה הזאת, הוא נזכר באותו כורה שהלך לאיבוד, במשך שנים ארוכות, והוא עדיין צועד וצועד בחושך וצועק "הצילו" ואיש לא יכול לשמוע אותו;
אבל הוא לא אמר כלום.
ובעצם, למה זה כבר היה עוזר?
הוא לקח את הציוד של אבא שלו, את המכוש, את המעדר, את הפנס, את שק הלחם, את פיאסקו היין, ויצא לדרך;
ואיש לא שמע עליו עוד לעולם.
ככה אבדו אפילו העצמות של מלפלו, והבחורים במכרה מנמיכים את הקול כשהם מדברים עליו במנהרות התת-קרקעיות, כי הם פוחדים שהוא פתאום יצוץ מולם, בשיער האדום והעיניים האפורות המכוערות שלו.