CAHIERS, Albert Camus בפתח התרגום העברי "אדם הראשון" הוא ספר שמלאכתו לא שלמה.
כתב-היד נמצא בילקוטו של אלבר קאמי ב- 4 בינואר 1960, לאחר שנהרג הסופר בתאונת דרכים.
הוא החזיק 144 עמודים כתובים בעט, במשיכה אחת, לפעמים בלי פיסוק כלל, בכתב קשה לפיענוח (ראה צילומים בעמודים 12, 43, 93).
הסופר עבד על יצירתו האחרונה הזאת בעיקר בשנה שלפני מותו, אבל ברשימותיו הוא מזכירה כבר שנים אחדות קודם לכן, והערותיו מלמדות שהתכוון לעשותה לרומן.
זמן קצר אחרי מותו העתיקה אלמנתו, פְרַנְסין קאמי, את כתב-היד במכונת- כתיבה, ושנים רבות אחר-כך המשיכה את המלאכה בתו, קתרין קאמי, ותיקנה את הדפים המודפסים בעזרת השוואה דקדקנית עם כתב-היד המקורי.
פרי העבודה הזאת הוא הספר שראה אור לאחרונה, ב- 1994, בצרפת, בהוצאת "גַאלימַר" כספר השביעי בסדרת "מחברות אלבר קאמי".
בתרגום העברי הלכתי בדרכה של המהדורה הצרפתית;
מלים שפיענוחן אינו ודאי מובאות בסוגריים מרובעים.
מלים שלא פוענחו כלל יש במקומן רווח בין סוגריים מרובעים.
בתחתית העמודים מובאות תוספות וגרסאות המופיעות בכתב-היד:
אלה שכתבן המחבר מעל לשורות מסומנות בכוכב, ואלה שכתבן בשוליים - באות.
ההערות המסומנות בסִפרה הן הערות של המו"ל, חוץ מאחדות, שציינתי שהן שלי.
בסוף הספר הבאתי מבחר מצומצם מן הנספחים הכלולים במהדורה הצרפתית.
בנספחים האלה כלל המו"ל הצרפתי רשימות של המחבר שנמצאו על דפים יחידים בתוך כתב-היד.
ועוד הערות ורשימות שהיו כתובות בפנקס קטן, שקאמי נתן לו את הכותרת "אדם הראשון (הערות ותוכניות)".
המבחר שלי הוא כולו מן הרשימות של הפנקס, והוא מחזיק רק את הקטעים שבעיני הם תוספת מעניינת לטקסט העיקרי - אם מפני שהם פותחים צוהר קטן להציץ בעדו אל כוונותיו של קאמי לגבי ספרו, ואם מפני שיש בהם ללמד עוד משהו על רגשותיו של קאמי כלפי הדמויות שבספרו, או על מחשבותיו בעניינים החברתיים והפוליטיים העומדים במרכז הספר הזה.
מטעם זה כללתי גם את מכתבו של אלבר קאמי למורהו בבית-הספר העממי, לואי זֶ'רמֶן, שנכתב לאחר שהוכתר הסופר בפרס נובל לספרות, ב- 1957. ההחלטה לכלול בתרגום העברי את ההערות שבמהדורה הצרפתית אינה נובעת מכוונה לשוות לספר "צביון מדעי", כי אם מן הרצון לכבד את אופיו המיוחד של הטקסט הזה,
שהוא במובהק יצירה ספרותית לא-גמורה, ויותר מזה:
מסמך אנושי ואישי ממדרגה ראשונה.
דבר זה ניכר היטב לא רק בתוספות ובהערות למיניהן, אלא גם בתוכן ובסגנון.
ואמנם גם פה נקטתי בעקרון של נאמנות לרוח המקור:
לא ראיתי לי זכות, וגם לא טעם, לעבד וללטש את הטקסט במקומו של קאמי, שלא הספיק לעשות זאת, ולא מחיתי בתרגום את עקבות היד הנמצאת בעיצומה של כתיבה קדחתנית, עקבות המעידים עדות חיה כל-כך על מעורבותו הרגשית של הכותב.
לכן, לא זו בלבד שהבאתי את ההערות - גם אם לא תמיד הן בהירות לגמרי ולא בכולן יש תוספת של ממש - אלא השארתי את החספוס ואת המעידות המעטות שבמקור:
משפטים ארוכים מאוד, מקצתם אף לא-גמורים, חזרות, ניסוחים מגושמים לפעמים, סתירות - כל אלה סימני מאמציו של זכרון אנושי בעצם פעולתו.
אין ספק שמותו של קאמי שלל ממדפי הספרות היפה יצירה שונה, משוכללת יותר מזו שיש בידינו עתה, אבל היצירה-המסמך שניתן לנו לקוראה עכשיו, מלבד זה שגם כמות שהיא כתיבתה נפלאה ברוב חלקיה, מזמנת לנו, יותר משלושים שנה אחרי מותו של אלבר קאמי, מפגש חדש ואחר עם בן תקופתנו המיוחד הזה, האיש והיוצר.
אילנה המרמן -- חלק ראשון בעקבות האב מעל לכרכרה המקוֹרָה הנוסעת בדרך חצצית נישאו מזרחה בדמדומים עננים גדולים וכבדים.
שלושה ימים קודם לכן תפחו ועבו מעל לאוקיינוס האטלנטי, חיכו לרוח מערבית, ויצאו לדרך, ושטו מעל למים הסתוויים הזוהרים, תחילה לאִטם ואחר-כך במהירות גדֵלה והולכת, היישר אל היבשת, ונתפרמו (סוֹלפֶרינוֹ) בראשי ההרים של מרוקו, ושָבו ונתקבצו עדרים- עדרים מעל לרמות ההרריות של אלז'יריה, ועכשיו, סמוך לגבול טוניסיה, ביקשו להגיע אל הים הטירֶני, ששם יאבדו.
אחרי שעשו דרך של אלפי קילומטרים מעל לאותו אי ענקי, שהים וגליו מגינים עליו מצפון ונחשולי החולות הקפואים מדרום, מעל לחבל ארץ זה שאין לו שם, ומסעם מהיר אך מעט משהיה במשך אלפי שנים מסעם של קיסרויות ועמים, רפתה כעת תנופתם ומקצתם כבר החלו להשיר טיפות גשם יחידות עבות על יריעת הגג שמעל לארבעת הנוסעים.
הכרכרה חרקה על הדרך, שהיתה ברורה למדי אבל כמעט לא כבושה.
מזמן לזמן התבזק ניצוץ תחת החישוק המפורזל או פרסת אחד הסוסים, וחלוק אבן ניתז אל דופן העץ של הכרכרה, או להפך, נבלע דווקא, בקול עמום, באדמה הרכה של התעלה.
אבל שני הסוסים הקטנים הוסיפו ללכת כרגיל ורק מפעם לפעם מעדו קלות, והטו את חזותיהם לפנים כדי למשוך את הכרכרה הכבדה, העמוסה רהיטים, ובלי הפוגות גימאו את הדרך ברהטם הלא-שווה.
לפעמים היה אחד מהם נושף ברעש את האוויר מנחיריו והילוכו השתבש.
העגלון הערבי הנחית אז על גבו את רצועת המושכות המהוהות (הסדוקות מרוב שימוש), והבהמה הממושמעת שבה לפסוע כקודם.
האיש היושב על הספסל הקדמי על-יד העגלון, צרפתי כבן שלושים, הביט בפנים חתומות על שני העכוזים המתנועעים תחתיו.
בעל גזרה נאה היה, גופו מוצק, פניו מוארכות, מצחו גבוע ומרובע, סנטרו נמרץ ועיניו בהירות, ואף שכבר עמדו בשלהי הסתיו היה לבוש מקטורן כותנה בעל שלושה כפתורים וצווארון סגור, כאופנת הימים ההם, ועל שערו הגזוז חבש קַסקֶט קל (או מין מגבעת עגולה?
נעול נעליים גדולות).
כשהחל הגשם לרדת על יריעת הגג שמעליהם, הפך את פניו אל תוך הכרכרה וקרא:
"הכל בסדר?" על ספסל אחר, שהיה תקוע בין הספסל הקדמי ובין
ערֵמה של מזוודות ישנות ורהיטים, חייכה אליו חלושות אשה שלבושה דל אבל סוּדר צמר גדול ועבה עוטף את גופה.
"כן, כן," אמרה והניעה מעט את ידה בהתנצלות.
ילד בן ארבע ישן בחיקה.
פניה היו עדינות ותוויהן תואמים, שערה, שער של ספרדייה, מסולסל ושחור, אפה קטן וישר, מבטה ערמוני, חם ויפה.
אבל היה בהן בפנים האלה דבר-מה שמשך את תשומת-הלב.
לא רק מין מסכה שציירה על תוויהן העייפות, או משהו דומה, לא, אלא ארשת של ריחוק ופיזור-נפש ענוג, שכמוה נסוכה תמיד על פניהם של אנשים תמים מסוימים, אבל אצלה היא רק ביצבצה לרגע מיפי התווים.
בַּטוּב המופלא כל-כך של המבט התערבב לפעמים זיק של פחד שלא מדעת, שכָּבה מיד.
בכף-ידה, שכבר הושחתה מן העבודה ופרקיה מגוידים מעט, טפחה קלות על גב בעלה ואמרה;
"בסדר, הכל בסדר." ומיד חדלה לחייך
והביטה, מתחת ליריעה, אל הדרך, שכבר ניצנצו בה שלוליות ראשונות.
האיש נפנה אל הערבי היושב לו שקט ושלֵו תחת תרבושו המעוטר גדילים צהובים ואת גופו מרחיבים מכנסיים גדולים, שאחוריהם תפוחים והם מהודקים מעל לסובכי הרגליים.
"זה עוד רחוק?" הערבי חייך תחת שפמותיו
הגדולים הלבנים.
"שמונה קילומטרים ואתה שם." האיש
פנה לאחור והסתכל באשתו בלי לחייך אבל בתשומת-לב.
היא עדיין לא החזירה את מבטה מן הדרך.
"תן לי את המושכות," אמר האיש.
"בבקשה," אמר הערבי, ומסר לו את המושכות והאיש התרומם ועבר מעליו והערבי החליק תחתיו אל המקום שהתפנה.
בשתי צליפות של המושכות השליט האיש את מרותו על הסוסים והם תיקנו את הילוכם ומשיכתם התיישרה פתאום.
"אתה מבין בסוסים," אמר הערבי.
ונענה מיד, בקיצור, בלי חיוך:
"כן."
אור היום רפה ובבת-אחת ירד הלילה.
הערבי הוציא את הפנס המרובע שהיה קבוע לשמאלו בתושבתו, פנה לאחור וכילה כמה גפרורים עבים עד שהדליק את הנר שבתוכו.
והחזיר את הפנס למקומו.
עכשיו זירזף הגשם בלי הפוגות.
הוא זהר באורו הקלוש של הפנס וסביב-סביב מילא רחשו את העלטה המוחלטת.
מזמן לזמן עברה הכרכרה על-פני שיחים קוצניים, או עצים נמוכים, שהוארו מעט לשניות אחדות.
אבל בדרך-כלל היא נסעה בתוך מרחב ריק, שהחשֵכה עוד הגדילה אותו.
רק ריחות של עשבים שרופים או ריח חריף של דשן, פתאום, העלו על הדעת שהדרך עוברת לפעמים על-פני שדות מעובדים.
האשה אמרה משהו מאחורי הנוהג בסוסים והוא ריסן אותם מעט ונרכן לאחור.
"אין נפש,חיה," אמרה האשה שוב.
"את מפחדת?" - "מה?"
האיש חזר על שאלתו, אבל הפעם בצעקה.
"לא, לא, לא כשאני אתך." אבל דומה היה שהיא דואגת.
"כואב לך," אמר האיש.
"קצת." הוא האיץ בסוסים ורק שאונם החזק של
הגלגלים השוחקים את חריצי הדרך והלמותן של שמונה פרסות הברזל שבו ומילאו עכשיו את הלילה.
היה ליל סתיו, 1913. הנוסעים יצאו לפני שעתיים מתחנת הרכבת של בּוֹן, שלשָם הגיעו מאלז'יר אחרי נסיעה של לילה
ויום על הספסלים הקשים של המחלקה השלישית.
בתחנה פגשו את העגלה ואת הערבי שבא להסיעם אל האחוזה הנמצאת על-יד כפר קטן, כעשרים קילומטרים משם בלב הארץ, שהאיש נתמנה למנהלה.
העמסת התיבות והחפצים ארכה זמן-מה וגם הדרך המשובשת עיכבה אותם.
הערבי, כאילו הרגיש שבן-לווייתו מודאג, אמר לו:
"אל תפחד.
אין פה שודדים." - "בכל מקום יש שודדים," אמר האיש.
"אבל יש לי מה שצריך." והוא טפח על כיסו הצר.
"אתה צודק," אמר הערבי.
"תמיד יש משוגעים." ברגע זה קראה האשה
לבעלה:
"אַנרי, כואב לי." האיש גידף ודירבן עוד קצת את
הסוסים (הילד הקטן).
"תיכף אנחנו מגיעים," אמר.
כעבור רגע שב והביט אל אשתו.
"עוד כואב?" היא חייכה אליו בפיזור-נפש
מוזר, אבל לא ניכר בה שהיא סובלת.
"כן, מאוד." הוא
הוסיף להסתכל בה בכובד-ראש.
והיא שבה והתנצלה.
"זה לא כלום.
אולי בגלל הרכבת." - "תביט," אמר הערבי,
"הכפר." ואמנם משמאל לדרך, קצת הלאה משם, נראו
אורות סוֹלפֶרינוֹ, מטושטשים בשל הגשם.
"אבל תפנה ימינה," אמר הערבי.
האיש היסס, ושב והפך את פניו אל אשתו.
"ניסע לבית, או לכפר?" שאל אותה.
"לבית!
יותר טוב לבית." קצת הלאה משם פנתה העגלה ימינה, אל הבית
הזר המחכה להם.
"עוד קילומטר אחד," אמר הערבי.
"אנחנו מגיעים," אמר האיש אל אשתו.
היא היתה מקופלת לשניים, פניה בין זרועותיה.
"לוּסי," אמר האיש.
היא לא זזה.
האיש נגע בה בידו.
היא בכתה בדממה.
הוא צעק והיה חותך כל הברה וממחיש את דיבורו בתנועות;
"אַת תלכי לשכב.
אני אלך לקרוא לרופא," - "כן, תקרא לרופא, אני חושבת שזהו זה," הערבי הסתכל בהם בפליאה, "היא עומדת ללדת," אמר האיש, "יש רופא בכפר?", "כן, אלך לקרוא לו אם אתה
רוצה".
"לא, אתה תישאר בבית, תשגיח, אני אגיע יותר מהר, יש לו עגלה או סוס?".
''יש לו עגלה," ואז אמר הערבי לאשה:
"ייוולד לך בן, שיהיה יפה," האשה חייכה אליו, אבל לא נראה שהבינה.
"היא לא שומעת," אמר האיש.
"בבית תצעק ותעשה תנועות בידיים."
העגלה נסעה פתאום כמעט בלי קול.
הדרך, שנעשתה צרה יותר, היתה מכוסה טוּף.
היא עברה על-פני מחסנים קטנים מחופים רעפים, שמאחוריהם נראו השורות הראשונות של הכרמים.
ריח עז של עסיס ענבים קידם את פניהם.
הם הניחו אחריהם בניינים גדולים שגגותיהם מוגבהים, והגלגלים מיעכו את הסיגית של מין חצר בלי עצים.
הערבי, בלי לומר מלה, לקח את המושכות ומשך בהן.
הסוסים נעמדו ואחד מהם צנף (לילה?).
הערבי הצביע על בית קטן מסויד לבן.
גפן מטפסת השתרגה סביב הדלת הקטנה הנמוכה שהגוֹפרה הכחילה את מסגרתה.
האיש קפץ ארצה ורץ בגשם אל הבית.
הוא פתח את הדלת.
היא נפתחה אל חדר אפלולי שעמד בו ריח של אח כבויה.
הערבי בא אחריו והלך באפלה ישר אל התנור, שיפשף גזר-עץ וניגש להדליק מנורת נפט שהיתה תלויה באמצע החדר מעל לשולחן עגול.
האיש כמעט לא השתהה כדי לתת את דעתו על מטבח מסויד ובו כיור מרוצף באדום, ומזנון ישן, ועל הקיר לוח-שנה ספוג מים.
מדרגות, מרוצפות אף הן באותן מרצפות אדומות, הוליכו אל הקומה הראשונה.
"תדליק את האש," הוא אמר, וחזר אל העגלה.
(האם לקח אתו את הילד הקטן?) האשה
חיכתה בשתיקה.
הוא לקח אותה בזרועותיו כדי להורידה ארצה, אימץ אותה אליו רגע והיטה את ראשה לאחור.
"את יכולה ללכת?"
– "כן," אמרה וליטפה את זרועו בכף-ידה המגוידת.
הוא משך אותה אל הבית, "חכי," אמר לה.
הערבי כבר הדליק את האש והיה מזין אותה בזמורות גפן, בתנועות מדויקות וזריזות.
היא עמדה על-יד השולחן, ידיה על כרסה, ובפניה היפות המוטות אל אור המנורה חלפו עכשיו גלי כאב קצרים.
דומה היה שאין היא משגיחה לא ברטיבות ולא בריח העזובה והדלות.
האיש טרח בחדרים שלמעלה, אחר-כך הופיע על המדרגות, "אין אח בחדר?" - "לא," אמר הערבי,
"גם לא בחדר השני." - "בוא הנה," אמר האיש.
והערבי עלה אליו.
אחר-כך שב ונגלה מגבו והוא נושא מזרן שהאיש מחזיק את קצהו האחר.
הם הציעו את המזרן על-יד האח.
האיש הזיז את השולחן אל אחת הפינות והערבי עלה שוב לקומה הראשונה וכעבור רגע חזר וירד ועמו כר ושמיכות.
"שכבי פה," אמר האיש לאשתו, והוליך אותה אל המזרן.
היא היססה.
אפשר היה להריח עכשיו את ריח הזיפים הלחים העולה מן המזרן.
"אני לא יכולה להתפשט," אמרה האשה והביטה סביבה בחשש כאילו היא מגלה סוף-סוף היכן היא...
"תפשטי את מה שאַת לובשת מלמטה," אמר האיש.
וחזר ואמר:
"את מה שאַת לובשת מלמטה." ופנה אל הערבי:
"תודה.
תתיר סוס אחד.
ארכב עליו אל הכפר." הערבי יצא.
האשה התעסקה בבגדיה, גבה אל בעלה, ואף הוא פנה לאחור.
אחר-כך נשכבה, וברגע ששכבה משכה עליה את השמיכות וצעקה, צעקה אחת, ארוכה, מלוא הפה, כאילו ביקשה להשתחרר בבת-אחת מכל הצעקות שהצטברו בתוכה מן הכאב.
האיש עמד על-יד המזרן והניח לה לצעוק, וכשהשתתקה, הסיר את כובעו, כרע ונשק למצח היפה מעל לעיניים העצומות.
ושב וחבש את כובעו ויצא אל הגשם.
הסוס המוּתר כבר חג סביב עצמו, רגליו הקדמיות נטועות בסיגית.
"אני הולך לחפש אוכף," אמר הערבי, "לא, תשאיר עליו את המושכות, ארכב ככה.
תכניס את התיבות ואת החפצים למטבח.
יש לך אשה?" - "היא מתה, היתה זקנה."
- "יש לך בת?"
– "לא, תודה לאל, אבל יש האשה של הבן שלי." - "תגיד לה שתבוא." - "טוב, אגיד.
לֵך לשלום."
האיש הביט על הערבי הזקן העומד לו בלי נוע בגשם הדק ומחייך אליו תחת שפמותיו הרטובים.
וגם עכשיו לא חייך אלא רק הסתכל בו בעיניו הבהירות והערניות.
אחר-כך הושיט לו את ידו, והלה, כמנהג הערבים, אחז בה בקצה אצבעותיו והגישה אל פיו.
האיש פנה לאחור והסיגית חרקה תחת רגליו, הוא ניגש אל הסוס, קפץ ועלה על גבו הלא-חבוש ויצא ברהט כבד לדרך.
כשיצא האיש מן האחוזה פנה אל פרשת-הדרכים שמשם ראה לראשונה את אורות הכפר.
עכשיו הם האירו בזוהר חזק יותר, הגשם פסק והדרך המוליכה אליהם, מימין, נמתחה בקו ישר בתוך כרמים שחוטי התיל שלהם התנוצצו פה ושם.
בחצי הדרך בערך האט הסוס מעצמו והחל ללכת.
הם התקרבו למין בקתה מלבנית, שאגף אחד שלה היה של אבן וכולו חטיבה אחת, ואגף אחד, הגדול יותר, היה בנוי מקרשים וגגון גדול השתפל ממנו מעל למין דלפק בולט.
באגף האבן היתה קבועה דלת ומעליה כתובת:
"קנטינה חקלאית מאדאם ז'אק".
אור הסתנן מתחת לדלת.
האיש עצר את סוסו על-יד הדלת ממש, ובלי לרדת דפק עליה.
מיד שאל מבפנים קול רם ונחרץ;
"מה זה?", "אני המנהל החדש של
אחוזת סַנט-אַפּוֹטְר.
אשתי יולדת, אני זקוק לעזרה." איש לא
ענה, כעבור רגע חולצו בריחים, הוסרו מוטות והוסטו, והדלת נפתחה מעט.
נגלה ראש שחור ומתולתל של אשה אירופית בעלת לחיים מלאות ואף פחוס מעט מעל לשפתיים עבות.
"שמי אַנרי קוֹרמֶרי.
אולי את יכולה ללכת לאשתי?
אני הולך לקרוא לרופא." היא נעצה בו מבט שרגיל למדוד
אנשים ותלאות.
הוא לא נרתע מפני מבטה, אבל שתק ולא הסביר עוד דבר.
"אלך," אמרה.
"תזדרז." הוא הודה לה
ודירבן את סוסו בעקביו.
כעבור רגעים אחדים נכנס אל הכפר בדרך שמשני עבריה מתרוממות כמין חומות של אדמה יבשה.
לפניו נמתח הרחוב היחיד, כנראה, ומשני צדיו בתים קטנים של קומה אחת, כולם דומים זה לזה, והוא רכב בו עד שהגיע אל רחבה קטנה מכוסה טוּף, שבה, במפתיע, ניצב דוכן תזמורת על פיגומי מתכת.
הרחבה, כמוה כרחוב, היתה שוממה.
קוֹרמֶרי כבר פנה לגשת אל אחד הבתים והנה הרתיע הסוס.
מן החשכה צץ ערבי בבורנס כהה וקרוע והתקרב אליו.
"ביתו של הרופא," שאל מיד קורמרי.
הלה סקר את הרוכב.
"בוא," אמר אחרי שבחן אותו.
והשניים פנו והלכו בכיוון ההפוך.
על אחד הבתים, שרצפתו מוגבהת מעל לפני הקרקע ועולים אליו במדרגות מסוידות לבן, היה כתוב:
"חירות, שוויון, אחווה".
סמוך לו היתה גינה קטנה מוקפת גדר אבו מטויחת ובתוכה בית, הערבי הצביע עליו;
"זה פה," אמר.
קורמרי קפץ מעל סוסו ובהילוך שלא ניכרה בו כל עייפות עבר את הגינה, ולא ראה בה אלא דקל גמדי אחד, בדיוק באמצע, שכפותיו יבשות וגזעו רקוב.
הוא דפק על הדלת.
איש לא ענה (נלחמתי נגד המרוקאים [במבט דו-משמעי] הם לא טובים המרוקאים).
הוא פנה לאחור.
הערבי חיכה, בשתיקה.
האיש דפק שנית.
מן העבר האחר נשמעו צעדים, והם נעצרו מאחורי הדלת.
אבל הדלת לא נפתחה.
קורמרי דפק שוב ואמר:
"אני מחפש את הרופא." מיד הוסרו
הבריחים והדלת נפתחה.
הופיע גבר בעל פנים צעירות ובובתיות, אבל שערו כמעט לבן, קומתו גבוהה וגופו חסון, רגליו נתונות במוקיים הדוקים והוא לובש בחפזון מין מקטורן ציידים.
"מאיפה אתה צץ פתאום?" שאל בחיוך.
"אף פעם לא ראיתי אותך." האיש הציג את עניינו.
"אה, כן, ראש המועצה הודיע לי.
אבל תגיד, לחור כזה באים ללדת?"
האיש אמר לו שצפה שזה יהיה מאוחר יותר, וטעה, כנראה.
"טוב, זה קורה לכל אחד.
לך, אני חובש את מָטָדוֹר ובא אחריך."
בחצי הדרך בחזרה, בגשם שהתחדש, הדביק הרופא הרכוב על סוס אפור מנומר בלבן את קורמרי, שהיה ספוג מים עכשיו אבל עדיין ישב זקוף על סוס העבודה המגושם שלו.
"משונה להגיע ככה למקום חדש," קרא אליו הרופא.
"אבל עוד תראה, לא רע פה, חוץ מהיתושים והשודדים המקומיים." הוא רכב כעת בקו אחד עם בן-לווייתו.
"במה שנוגע ליתושים, אתה שומע, עד האביב אין לך מה לדאוג.
והשודדים..." הוא צחק, אבל האחר הוסיף לרכוב בשתיקה.
הרופא הסתכל בו בסקרנות:
"אל תפחד," אמר, "הכל יעבור בשלום." קורמרי הפנה אל הרופא את עיניו הבהירות,
הסתכל בו בשקט ואמר בשמץ של לבביות:
"אני לא מפחד.
אני רגיל למצבים קשים." - "זה הראשון אצלך?" - "לא,
השארתי ילד בן ארבע באלז'יר, אצל חמותי (יש פה סתירה למה שסופר לעיל:
"ילד בן ארבע ישן בחיקה").
הם הגיעו אל פרשת הדרכים ופנו לדרך המוליכה אל האחוזה.
עד מהרה התעופפה הסיגית תחת רגלי הסוסים.
כשנעמדו הסוסים ושוב השתרר שקט נשמעה צעקה גדולה מן הבית.
שני הגברים ירדו מהסוסים.
צל חיכה להם תחת מחסה הגפן הנוטפת מים.
כשהתקרבו הכירו את הערבי הזקן ושק עוטף את ראשו.
"שלום, קָדוּר," אמר הרופא.
"מה נשמע?" - "אני לא יודע, בשום אופן אני
לא נכנס לנשים," אמר הזקן.
"כלל נבון," אמר הרופא.
"בייחוד כשהן צועקות.
" אבל שום צעקה לא נשמעה עוד מתוך הבית.
הרופא פתח את הדלת ונכנס, וקורמרי אחריו.
להבה גדולה של זמורות בערה מולם באח והאירה את החדר אף יותר ממנורת הנפט במסגרת הנחושת והחרוזים שלה, המשתלשלת מאמצע התקרה.
מימינם היה הכיור מלא פתאום כדי מתכת ומגבות.
משמאל הוזז השולחן, שעמד קודם באמצע, אל לפני מזנון עץ לבן, קטן ורעוע, והיו מוטלים עליו עכשיו תיק נסיעות ישן, קופסת כובעים וכל מיני צרורות.
כל פינות החדר היו מלאות ארגזים ישנים, בהם תיבת נצרים גדולה, ורק במרכז החדר, לא רחוק מהאש, נשאר שטח ריק.
ושם, על המזרן הפרוש אנכית לאח, היתה שרועה האשה, פניה מוטות קצת לאחור על כר בלי ציפית ושערה פזוּר עכשיו.
השמיכות לא כיסו כעת אלא את חצי המזרן.
משמאל למזרן כרעה על ברכיה בעלת הקנטינה והסתירה את חציו המגולה של המזרן.
היא סחטה מגבת מעל לקערה ומים אדמדמים נטפו ממנה.
מימין ישבה בפישוק ברכיים אישה ערבייה שפניה גלויות והחזיקה בידיה, כמגישה מִנחה, עוד קערה אחת, שציפוי האמַיל שלה מתקלף מעט ומים חמים מהבילים בה.
שתי הנשים היו בשני קצותיו של סדין מקופל שהיה פרוש תחת החולה.
הצללים ולשונות האש הבוערת באח עלו וירדו על-פני הקירות המסוידים, על החבילות המגובבות בחדר, וקרוב יותר האדימו על פניהן של שתי המטפלות ועל גוף החולה, המכורבל בשמיכות.
כשנכנסו שני הגברים, הציצה בהם האשה הערבייה בבת-צחוק ומיד שבה ונפנתה אל האש והקערה עדיין מושטת בזרועותיה הרזות והשחומות.
בעלת הקנטינה הסתכלה בהם וקראה בעליצות;
"כבר לא צריכים אותך, דוקטור.
הכל הלך מעצמו." היא קמה, ושני הגברים ראו,
על-יד החולה, משהו חסר צורה ומגואל בדם, שזע במין תנועה קפואה ועתה נפלט ממנו קול מתמשך בדומה לחריקה תת-קרקעית כמעט לא נשמעת (כמו מִתָאים מסוימים תחת עדשת המיקרוסקופּ).
''ככה אומרים," אמר הרופא, "אני מקווה שלא נגעתן בחבל הטבור." - "לא,"
ענתה לו, וצחקה.
"הרי גם לך היה צריך להשאיר משהו."
היא פינתה את מקומה לרופא, ועכשיו הסתיר הוא את הילוד מעיניו של קורמרי, שנשאר לעמוד בפתח והסיר את כובעו.
הרופא השתופף, פתח את אמתחתו, ולקח את הקערה מידי הערבייה, זו התרחקה מיד ויצאה אל מחוץ לטווח האור ופרשה אל הגומחה האפלה של האח.
הרופא רחץ את ידיו, גבו עדיין מופנה אל הדלת, אחר-כך יצק על ידיו מעט כוהל, וריחו, שהיה דומה מעט לריח גֶפֶת, פשט מיד בחדר.
ברגע זה הרימה החולה את ראשה וראתה את בעלה.
וחיוך נהדר עלה בפניה הנאות העייפות ושינה אותן כליל.
קורמרי ניגש אל המזרן.
"הוא יצא," אמרה לו בנשיפה, ופשטה את ידה אל התינוק.
"כן," אמר הרופא.
"אבל אל תזוזי." האשה נתנה
בו מבט שואל.
קורמרי, שעמד למרגלות המזרן, עשה תנועה להרגיעה.
"שכבי." היא שמטה את ראשה לאחור.
הגשם הכה עכשיו ביתר שאת על גג הרעפים הישן.
הרופא טרח מתחת לשמיכה.
אחר-כך שב והזדקף ודומה היה שהוא מנער לפניו דבר-מה.
נשמעה צעקה קלה.
"זה בן," אמר הרופא.
"יופי של בן." - "אחד שמתחיל בשעה טובה," אמרה בעלת
הקנטינה, "במעבר למקום חדש." האשה הערבייה שבפינה
צחקה ומחאה כף פעמיים.
קורמרי הביט עליה והיא הפכה את פניה במבוכה.
"טוב," אמר הרופא, "עכשיו תשאירו אותנו רגע לבד." קורמרי הסתכל באשתו.
אבל פניה עדיין היו מוטות לאחור.
רק ידיה, שהיו פרושות על השמיכה הגסה, עוד הזכירו את החיוך שמילא לפני רגע את החדר העלוב ושינה אותו כליל.
הוא חבש את הקסקט שלו ופנה לצאת.
"איך תקרא לו?" קראה בעלת הקנטינה.
"אני לא יודע, לא חשבנו על זה." הוא הציץ בו.
"נקרא לו ז'אק, כי היית נוכחת בלידה." היא פרצה בצחוק וקורמרי יצא.
מתחת לגפן עדיין עמד הערבי וחיכה, מכוסה בשק שלו.
הוא הסתכל בקורמרי, וקורמרי שתק.
"קח," אמר לו הערבי והושיט לו קצה של השק.
קורמרי סוכך על עצמו.
הוא הרגיש את כתפו של הערבי הזקן ואת ריח העשן שנודף מבגדיו, ואת הגשם שיורד על השק מעל לראשי שניהם.
"זה בן," אמר בלי להסתכל בשכנו.
"השבח לאל," ענה לו הערבי.
"אתה גבר לעניין." המים שבאו ממרחק של אלפי קילומטרים ירדו
לפניהם בלי הפוגות על קרקע החצר, ששלוליות רבות כבר נקוו בה, והלאה משם על הכרמים, וחוטי התיל התומכים את הגפנים הוסיפו לנצנץ תחת הטיפות.
הם לא יגיעו אל הים שממזרח, הם עומדים לשטוף כעת את כל הארץ, את אדמות הביצה שעל-יד הנהר ואת ההרים שמסביב, את המרחב הענקי הכמעט מדברי שריחו העז מגיע עד שני הגברים המצטופפים תחת שק אחד, בזמן שמאחוריהם שב ונשמע לפרקים קול צעקה רפה.
מאוחר בלילה שכב קורמרי, בתחתונים ארוכים ובגופייה, על מזרן אחר על-יד אשתו, וצפה בלשונות האש המרצדות על התקרה.
עכשיו היה החדר כמעט מסודר.
בצדה האחר של אשתו, בתוך סל כבסים, שכב לו התינוק בשקט, ורק מזמן לזמן פלט גרגורים חלושים.
גם אשתו ישנה, פניה אליו, פיה פתוח מעט.
הגשם פסק.
מחר צריך יהיה להתחיל לעבוד.
סמוך לו, ידה של אשתו, כבר בלויה, כמעט עצית, דיברה אליו גם היא על העבודה הזאת.
הוא פשט את ידו שלו, הניח אותה על ידה של החולה, התהפך על גבו ועצם את עיניו.
סַן-ברִייֶה (צריך להדגיש יותר, למן ההתחלה, את המפלצתיות שבז'אק) ארבעים שנה אחר-כך עמד איש במסדרון הרכבת לסַן ברִייֶה וצפה בארשת של אי-רצון בנוף החולף, המואר בשמש החיוורת של אחר-צהריים אביבי, של הארץ הצרה והשטוחה הזאת הזרועה כפרים ובתים מכוערים, שמשתרעת מפאריס עד תעלת לָה מַאנש.
בזה אחר זה עברו לפניו כריה ושדותיה של אדמה המעובדת מדורי-דורות עד המטר המרובע האחרון שלה.
האיש, ראשו גלוי, שערו גזוז קצר, פניו מוארכות ותוויהן עדינים, קומתו נאה, מבטו כחול וישר, עדיין נראה דק גזרה במעיל הגשם שלו, למרות ארבעים שנותיו.
בידיו המונחות איתן על המעקה, בגופו הנטוי אל ירכו האחת, במעילו שכפתוריו העליונים לא רכוסים, עשה רושם של אדם נינוח ונמרץ.
ברגע זה האטה הרכבת ולבסוף נעצרה בתחנה עלובה קטנה.
כעבור רגע עברה אשה צעירה הדורה לרגלי דלת הקרון שהאיש עמד שם.
היא נעמדה כדי להעביר את מזוודתה אל ידה האחרת, ואז ראתה את הנוסע.
הלה הסתכל בה וחייך, והיא לא יכלה שלא להחזיר לו חיוך.
האיש הוריד את השמשה, אבל הרכבת כבר זזה.
"חבל," אמר.
האשה הצעירה עדיין חייכה אליו.
האיש חזר אל מקומו בתא המחלקה השלישית, על-יד החלון.
גבר ששערו דליל ושטוח, קשיש פחות משהיה אפשר לשער מפניו הצבות והסמוקות, גופו מכווץ, עיניו עצומות, נשם מולו בכבדות - ניכר בו שהוא מתייסר בקשיי עיכול - ומפעם לפעם הציץ בחטף (בעיניים כבויות) בנוסע שמולו.
על אותו הספסל, על-יד המסדרון, קינחה איכרה בבגדי חג, בכובע מוזר מעוטר אשכול ענבים משעווה, את אפו של ילד אדום שער, שפניו כבויות וריקות.
החיוך סר מעל פני הנוסע.
הוא הוציא מכיסו איזה כתב-עת וקרא בלי ריכוז מאמר שהעלה בו פיהוקים.
כעבור שעה קלה נעצרה הרכבת ובדלת הקרון הופיע, אט-אט, שלט קטן ועליו השם:
"סַן-ברִייֶה", הנוסע קם מיד, הוריד בלי מאמץ ממדף המטען שמעליו מזוודה בעלת דפנות מתקפלות, ואחרי שבירך לשלום את חבריו למסע, והם החזירו לו ברכה בפנים מופתעות, יצא בצעד מהיר וירד בזריזות את שלוש מדרגות הקרון.
על הרציף סקר את כף-ידו השמאלית, שעדיין היתה מלוכלכת מהפיח שדבק במעקה הנחושת שהחזיק בו לפני רגע, הוציא ממחטה וניגב אותה בקפידה.
אחר-כך שם פניו אל היציאה ומעט-מעט הצטרפה אליו חבורה של נוסעים שבגדיהם כהים וגון עורם עכור.
תחת הגגון הנתמך על עמודים דקים חיכה בסבלנות לתורו למסור את הכרטיס, חיכה עוד שיחזיר לו הפקיד השתקן את כרטיסו, עבר אולם המתנה שקירותיו עירומים ומלוכלכים וכל קישוטם כרזות ישנות, שאפילו הריבְיֶרה נצבעה בהן בגוני הפיח, ובצעד נמרץ, באור המלוכסן של אחר-הצהריים, ירד במורד הרחוב המוליך מן התחנה העירה.
במלון ביקש את החדר שהזמין מראש, לא הניח לחדרנית, שפרצופה דמה לתפוח-אדמה, לשאת לו את המזוודה, ואחרי שהביאה אותו אל חדרו בכל זאת נתן לה תשר שהפליא אף אותה עצמה והעלה על פניה ארשת אוהדת.
אחר-כך רחץ שוב את ידיו וחזר וירד באותו צעד נמרץ, בלי לנעול את חדרו.
בכניסה פגש את החדרנית, שאל אותה איפה בית- הקברות ונענה בהסברים מופלגים, הקשיב להם באדיבות ושם פניו לכיוון שצוין לו.
עכשיו הלך ברחובות הצרים והעגומים שבתיהם לא תואר להם ולא הדר והם מחופים רעפים אדומים כעורים.
פה ושם הציגו לראווה בתים ישנים-נושנים, שקורותיהם גלויות לעין, את רעפי הצפחה העקומים שלהם.
העוברים-ושבים המעטים אפילו לא נעמדו לפני חלונות הראווה המציעים את מרכולתם:
חפצי זכוכית, יצירות-מופת מפלסטיק ומניילון, כלי חרס איומים, שכמוהם מוצאים בכל ערי המערב המודרני.
רק חנויות המזון שפעו כל טוב.
בית-הקברות היה מוקף חומות גבוהות דוחות למראה.
סמוך לשער, דוכנים של פרחים דלים וחנויות של סתתי מצבות.
הנוסע נעמד לפני אחת מהן וצפה בילד בעל פנים ערניות שהכין בפינה את שיעוריו על לוח מצבה, שעדיין לא נחקקה עליו כל כתובת.
אחר-כך נכנס ופנה לעבר ביתו של השומר.
השומר לא היה.
הנוסע המתין במשרד הקטן שריהוטו דל, מצא שם מפה של בית-הקברות וניסה לפענח אותה, ואז נכנס השומר, איש גבוה מגויד שאפו בולט וריח זיעה נודף מן המקטורן הרחב שלו, הרכוס עד הצווארון.
הנוסע שאל על החלקה של חללי מלחמת 1914. "כן," ענה לו ההוא, "קוראים לה חלקת 'הזכרון
הצרפתי', איזה שם אתה מחפש?", "אַנרי קוֹרמֶרי," ענה
הנוסע.
השומר פתח ספר גדול עטוף בנייר אריזה ובאצבעו המעופרת עבר על-פני רשימת השמות, האצבע נעצרה, "קוֹרמֶרי אַנרי," אמר, "נפצע אנושות במערכה על המַרן, מת בסן-ברייה באחד-עשר באוקטובר 1914." - "זהו," אמר
הנוסע.
השומר סגר את הספר.
"בוא," אמר.
והלך לפניו אל שורות הקברים הראשונות, מהם צנועים, מהם יומרניים ומכוערים, וכולם מכוסים בערב-רב הזה של שיש וחרוזים שיש בו כדי לבייש כל מקום בעולם.
"קרוב משפחה?" שאל
השומר בפיזור-נפש, "אבי." - "זה כואב," אמר השומר.
"לא, לא.
כשמת עוד לא מלאה לי אפילו שנה.
אז אתה כבר מבין." - "כן," אמר השומר, "אבל בכל זאת.
יותר מדי אנשים מתו." ז'אק קורמרי לא ענה.
ודאי שיותר מדי, אבל מה שנוגע לאביו, אין הוא יכול להמציא רחמים שאינו מרגיש.
זה שנים שהוא חי בצרפת ומתכוון לעשות את מה שביקשה ממנו אמו, שנשארה באלז'יר, לפני עידן ועידנים:
לפקוד את קברו של אביו שהיא עצמה לא פקדה אותו מימיה.
בעיניו לא היתה למעשה הזה כל משמעות, לא לגביו, שלא הכיר את אביו כלל ולא ידע עליו כמעט כלום, ותיעב מחוות ונהלים מוסכמים, וגם לא לגבי אמו, שלא דיברה על המנוח מעולם ולא יכלה כלל לתאר לה את המקום הזה שהוא הולך אליו עכשיו.
אבל מאחר שמורו הזקן פרש לסן-ברייה והיתה לו כך הזדמנות לשוב ולהיפגש אתו, החליט לפקוד את המת הזר הזה ואף גמר בדעתו לעשות כן לפני שיסור אל ידידו הזקן, כדי שירגיש אחר-כך חופשי לגמרי.
"זה פה," אמר השומר.
הם הגיעו לחלקה מוקפת עמודי אבן קטנים אפורים מחוברים זה לזה בשרשרת עבה צבועה בשחור.
המצבות, מצבות רבות, היו כולן דומות זו לזו:
מלבנים פשוטים מסותתים, קבועים ברווחים שווים זה מזה, שורות-שורות.
את כולן עיטר זר קטן של פרחים רעננים.
" 'הזכרון הצרפתי', הם שמטפלים בחלקה כבר ארבעים שנה.
הנה, הוא פה." הוא הצביע על מצבה בשורה הראשונה.
ז'אק קורמרי נעמד במרחק-מה מהמצבה.
"אני הולך," אמר השומר.
קורמרי ניגש אל האבן והסתכל בה בפיזור-נפש.
כן, זה השם.
הוא הביט למעלה.
בשמים שחוורו שטו להם לאִטם עננים קטנים לבנים ואפורים, והאור שירד ארצה יתחלף;
רגע הוא צלול ורגע כהוי.
סביבו, בשדה המתים רחב-הידיים, שררה דומייה.
רק מן העיר הגיע רחש עמום מעל לחומות הגבוהות.
לפעמים חלפה צללית שחורה בין הקברים הרחוקים.
קורמרי, מבטו מורם אל השיִט האטי של העננים בשמים, ביקש לצוד מעבר לריח הפרחים הלחים את הריח המלוח שבא ברגע זה מן הים הרחוק והדומם, והנה עקרה אותו מהזיותיו נקישת דלי על מצבה של קבר.
ואז קרא על קבר אביו את תאריך הולדתו, שרק כרגע התברר לו שלא ידע אותו כלל.
אחר-כך קרא את שני התאריכים:
"1914-1885", וחישב מוּכנית:
עשרים ותשע שנים.
פתאום הכתה בו מחשבה שזיעזעה אותו עד תוך גופו ממש.
הוא בן ארבעים עכשיו.
האיש שקבור תחת לוח האבן הזה, והיה פעם אביו, צעיר ממנו (קישור).
וגל העדנה והחמלה שהציף את לבו פתאום לא היה ממין ההתרגשויות המעוררות בן להיזכר באביו המת, אלא אותה חמלה מזועזעת שאיש במיטב שנותיו חש כלפי נער שנרצח שלא בצדק:
משהו פה חרג מן הסדר הטבעי, ובעצם, כשבן מבוגר מאביו אין שום סדר כלל אלא רק תוהו-ובוהו וטירוף.
מהלך הזמן עצמו התנפץ לרסיסים סביבו, העומד בלי-נוע, בין הקברים האלה שכעת לא ראה אותם עוד, והשנים שוב לא זרמו כסדרן באפיק הנהר הגדול הזה ההולך אל הקץ.
הן לא היו עוד אלא דכי, משברים ומערבולות, שז'אק התחבט בתוכם עכשיו, נפתל עם חרדתו ורחמיו (לפַתח מלחמת 1914).
הוא הסתכל בשאר המצבות שבחלקה, ומן התאריכים למד שהקרקע הזאת זרועה ילדים שהיו בשעתם אבותיהם של אנשים ששערם מאפיר עכשיו ונדמה להם שהם חיים.
כי גם הוא נדמה לו שהוא חי, במו ידיו בנה את עצמו, הוא יודע את כוחו, את מרצו, רוחו איתנה והוא אדון לעצמו.
אבל הפסל הזה, שכל אדם מקים לו לבסוף ומחשלו באש השנים ויוצק את עצמו לתוכו ומחכה בו להתפוררות הסופית, נסדק עכשיו במהירות, קרס ממש, בבלבול החושים המשונה הזה שהיה שרוי בו.
לא נשאר ממנו עוד אלא הלב החרד הזה, התאב לחיות, המתמרד נגד שלטון המוות בעולם, הלב שליווה אותו ארבעים שנה ועדיין הוא פועם בחוזקה כקודם אל הקיר החוצץ בינו ובין סוד החיים, כל חיים, ורוצה ללכת הלאה, אל העבר האחר, ולדעת, לדעת לפני שימות, לדעת סוף-סוף כדי להיות, רק פעם אחת, רק שנייה אחת, אבל לתמיד.
הוא שב וראה לנגד עיניו את חייו המטורפים, האמיצים, הפחדנים, העיקשים והחותרים בלי הפוגות אל היעד הזה, שאין הוא יודע עליו דבר, והאמת היא שהם עברו עליו בלי שניסה מעולם לשוות לו מי בעצם היה האיש הזה שהעניק לו אותם ואחר-כך הלך לו למות בנכר, מעבר לים.
והרי הוא עצמו בשעתו, כשהיה בן עשרים ותשע, האם לא היה שברירי, מתייסר, דרוך, החלטי, חושני, חולמני, ציניקן ואמיץ?
כן, הוא היה כל זה, ועוד הרבה דברים אחרים - היה אדם חי, בקיצור, ובכל זאת לא חשב מעולם על האיש השוכב פה כעל יצור חי, אלא רק כעל זר שעבר פעם בארץ הולדתו, ואמו אמרה לו שהוא דומה לו, והוא נפל בשדה הקרב, והרי הדבר שהיה להוט תמיד לגלותו באמצעות הספרים ובני-האדם, הסוד הזה, כך נדמה לו עכשיו, קשור דווקא קשר אמיץ עם המת הזה, האב הזה הצעיר ממנו, עם מה שהיה ומה שנהיה, והוא עצמו חיפש במרחקים דבר שהיה קרוב אליו בזמן ובדם.
האמת היא שלא עזרו לו.
משפחה שדיברו בה מעט, שלא קראו ולא כתבו בה, אֵם אומללה ופזורת-נפש - מי יכול היה לספר לו על האב הצעיר המסכן הזה?
איש חוץ מאמו לא הכיר אותו, והיא שכחה אותו.
לא היה לו ספק בזה.
והוא מת אלמוני בארץ הזאת שהיה בה אורח לשעה, אורח אלמוני.
ודאי, היה עליו לשאול, לחקור.
אבל אחד כמוהו, שאין לו כלום והוא רוצה את תבל ומלואה, כל מרצו אין לו בו די לבנות את עצמו ולכבוש או להבין את העולם.
אבל הרי סוד לא מאוחד מדי, עדיין הוא יכול לחקור, להיוודע מי היה האיש הזה שנראה לו עכשיו קרוב יותר מכל נפש חיה.
הוא יכול...
היום נטה לערוב עכשיו.
רשרוש של חצאית בסמוך לו, צל שחור, החזיר אותו אל נוף הקברים והשמיִם הסובב אותו.
הגיעה השעה ללכת, לא היה לו מה לעשות פה עוד.
אבל קשה היה לו להיפרד מן השם הזה, מן התאריכים האלה.
תחת המצבה הזאת לא היו עוד אלא עפר ואפר.
אבל בעיניו חזר אביו לחיים, לחיים מוזרים, דמומים, ונדמָה לו שהוא עומד לנטוש אותו שוב, להשאיר אותו גם הלילה בבדידות האינסופית שהושלך אליה, ונעזב.
התפוצצות פתאומית וחזקה החרידה לפתע את שממת השמים.
אווירון לא נראֶה שבר את מהירות הקול.
ז'אק קורמרי הפך את גבו אל הקבר, ועזב את אביו.
סוף עמוד 31אני שונא להתחיל את היום בנסיון התאבדות.
גברת דִידוֹ* בלעה 14 כדורים מקופסה אחת, 9 מקופסה שנייה ו־ 8 מקופסה שלישית.
יומיים אחרי כן התעוררה, הלומה מהתרופות.
אחותה סטרה לה והזעיקה עזרה.
תוצאות בדיקות המעבדה הראשונות מאשרות את האבחנה שלנו:
היא תחיה.
הכבד במצב איום וזה בניגוד לרצונה, אבל היא תחיה.
היא שוכבת בתא שלה ובוכה, פניה אל הקיר הלבן.
אני לא יודע מה היא רואה בו, אבל עיניה דבקות בו בעקשנות של סקוץ' חדש.
אני נכנס.
“לא הצליח לי," היא ברכת השלום שלה.
אני מסביר לה שהצליח לה ועוד איך, כיוון שהיא בחיים.
“אתה לא מבין."
“זה נכון, אני לא מבין, אבל אני יכול לספר לך סיפור."
עדיין תחת השפעת ההוללות של אמש, אני לוקח כיסא ונמרח על אלונקה כאילו הייתה דלפק של בר ששמו “ביסטרו מָקְסֶנְס, מעוז ההזדמנות האחרונה".
אני מספר לה את הסיפור בה' הידיעה, הסיפור הבראשיתי, הכביר, זה שאני שולף כל אימת שדרכי כמטפל מצטלבת בדרכו של מועד להתאבדות.
“התמחיתי אצל רופא כללי:
דוקטור אוקטופוס** קיחוטה.
יצור מתועב, היית שונאת אותו.
הגיע אלינו מר לזרוס,*** מטופל הסובל מנכות.
כיסא הגלגלים שלו היה גדול מכדי לעבור בפתח הכניסה, לכן נכנס מפתח היציאה.
בדיקה שגרתית, מפשיטים אותו.
זרועו השמאלית דבוקה לבשר החזה שלו.
שוקיו מוצמדות לירכיים שלו ברצועות, הוא מקפל אותן בתנוחה מחרידה.
גופו הוא שדה קרב מרוטש מצלקות.
בכל מקום נראות כוויות ישנות מדרגה שלישית.
הדימוי שעולה בראשי?
נר שנמס.
האש לא חסה על דבר, בייחוד לא על הפתיל של הנר:
פניו זולגות, לחיו הימנית נראית כמו דמעת שעווה.
ועם כל זאת, גדם השפתיים שלו מחייך חיוך רחב.
הוא מדבר על התכניות שלו, על נסיעותיו האחרונות, על בת זוגו החדשה, ההרה.
היא נושאת ברחמה את ילדם הראשון.
הוא נרעש מהשאלה האם עליו לקנות פחיות של צבע כחול או ורוד.
הוא מעדיף פחית ורודה, אבל גם בן יהיה בשבילו בגדר נס.
אני מביט באיש הזה, שהאש הטביעה בו את חותמה.
אני מביט בו — חי, נלהב ועליז.
אני לא מבין.
משהו חומק מהשגתי.
הוא יוצא מהחדר.
דוקטור אוקטופוס קיחוטה הטוב מסתובב אלַי:
“נחש איך הוא עשה לעצמו את זה!"
זה:
לשון המעטה מרומזת לציון גלגול של גוף בריא לכדי קילוח של לבה.
“לפני ארבע שנים הוא שפך דלק בתוך המכונית שלו ודהר לתוך קיר.
הוא רצה למות."
גברת דידו מקשיבה לי.
“כשראיתי את האיש הזה, הוא היה מאושר."
אני משתתק.
אני מרים את המרפק שלי מהבר ולא משלם בעבור המשקה.
אני מסיע לאחור את הכיסא, קם ויוצא מ"ביסטרו מָקְסֶנְס, מעוז ההזדמנות האחרונה", משאיר אחרַי מלצרית עם עיניים עצובות גדולות.
אין לי הרבה דברים בחיים, אבל יש לי סיפורים.
אני פוגש אנשים שוכבים או כאלה בכיסא גלגלים, חייהם חוקרים את האנושיות שלי.
אני לא אנוכי:
אני חולק את השאלות האלה עם מטופלים אחרים, ואורג ביניהן גורלות.
מהמרפסת שלי אני יכול לראות את ז'ורז' על שפת הבריכה שלו, כשלושים מטרים במורד הגבעה.
מפריד בינינו סבך שיחים על קרקע אדומה סדוקה משופעת, תחומה בשתי גדרות אבנים.
ז'ורז', בבגד ים ובסנדלים, מרכיב משקפי שמש משנות השבעים, שאני מכיר כיוון שרכשנו אותם יחד, והם מכסים את החלק העליון של לחייו כמו שתי טיפות מים גדולות שעומדות להינתק ואינם הולמים אותו.
הבריכה של ז'ורז' דומה לשעועית ומזכירה את צורת המשקפיים, ועל אף שמדי בוקר הוא בא למדוד את רמת החומציות במימיה ומשיט על שפתה באריכות רשת ניקוי שלתוכה הוא מלקט את הלכלוך, הוא מעולם לא טבל בה, לא הוא ולא אף אחד אחר, למעט הצרעות.
הצרעות מעבירות את ז'ורז' על דעתו, הוא ניסה להילחם בהן פחות או יותר בכל מלכודת אפשרית אבל הן נדבקות אל שפת הבריכה.
אני רואה אותו לפעמים מוחץ צרעה ברגל ואחר כך משפשף את הסוליה בעשב הדליל של גינתו.
הוא אינו נושא עוד את ראשו לעבר המרפסת שלי, כך שאני יכול להשקיף עליו כאוות נפשי כשהוא מטפל בבריכה שלו – אותו סדר פעולות מדי בוקר.
לעתים קרובות אני נרדם מתחת לשמשייה עד שלואיס מגיש לי את ארוחת הצהריים עם מכתבים ושני עיתונים.
לאחר מכן אני עושה שתי שיחות טלפון קצרות ולא אישיות.
בשעה הזאת ז'ורז' נוטש את הבריכה ונכנס, אני מניח, לבית שאת קצה הגג שלו אני רואה.
בצד זה של הנוף, עצים גבוהים למדי וצפופים חוסמים את התצפית שהיתה יכולה להיות לי על המרפסת של ז'ורז', אריחים נטולי חן בצבעי אש מחופים בצלון כתום ששוליו אפרוריים ושמתחתיו אני מדמיין אותו יושב, חסר תנועה כמוני.
הוא היה יכול ללבוש חולצה ולמזוג לעצמו כוסית כלשהי – אינני יודע אם ויתר על האלכוהול לגמרי.
הבתים שלנו הם הנמוכים ביותר והצנועים ביותר בגבעה, צמד מבנים משנות החמישים, כל אחד כעור יותר מהאחר, אף על פי שביתו של ז'ורז' כעור באופן מיוחד, וכל ניסיונותיו לשפר את מראהו רק החמירו את המצב.
לא נדיר שמטיילים תועים נוקשים על דלתו, משוכנעים שהגיעו לבית של השומר.
בשמש הצהריים, הבריכה של ז'ורז' דומה לטיפה מנצנצת שתכחיל שנית רק בהמשך היום.
מנצנץ גם השלט האדום של סופרמרקט "שמפיון", המונה כעת בין לקוחותיו את הדיירים בעלי ההשפעה הגדולה ביותר בגבעה, אותם אנשים בדיוק שבתחילה פעלו במרץ לחיסולו המיידי.
למיטב הבנתי, הבשר של שמפיון, בעיקר העגל שמפיון, יוצא מן הכלל, והקַצב של שמפיון יודע להבחין בשביב מבט עם מי יש לו עסק.
לא משנה מי יארח אתכם כאן, יגישו לכם עכשיו את העגל שמפיון, מבושל בשלל רטבים ומפורסם כל כך בפריכותו, שלמעשה אף אחד כבר לא נפגע מהשלט, המואר יום ולילה ונראה מכל המרפסות, לרבות המרפסת של הקלאוזנים, הגבוהה מכולן, שבה, מחמת עיקשותה של סוזי קלאוזן ושיחות הטלפון הבלתי פוסקות שלה מאז חודש יוני, סעדתי לבסוף אמש.
כפיתי על עצמי אמש, אחרי שעמדתי בפני שידוליהם יותר מחודש, את הבית של הקלאוזנים, את השמפניה של הקלאוזנים, את השיחה של הקלאוזנים, ובזמן שלואיס הוביל אותי אל מעונם הרהרתי בצפוי לי.
רולף קלאוזן בבגדי היאכטה שלו, שעון על מעקה המרפסת כאילו היה מעקה של ספינת נוסעים גדולה, סוזי קלאוזן המגיחה כמטאור על מנת לשלח את לואיס בהינף יד, אוחזת בידיות כיסא הגלגלים שלי, ובמיומנות של האחות הרחמנייה שהיתה פעם, מניחה יד על רולף קלאוזן ומזדרזת לכוונו אל המדשאה המלבנית המיועדת ללגימת אפריטיף.
היו שם, בתאורת פנסי הלֵד הזעירים, ערב רב של מינים בוטניים, פסלים ואורחים המעידים על השימוש שעושה סוזי קלאוזן במיליונים של רולף קלאוזן, אשר, במאור פנים תמידי, הפגין כהרגלו בקודש חביבות שקדנית בהמתנה לרגע שבו יותר לו ללכת לישון.
מצאתי את עצמי אמש לוחץ את ידו של רולף קלאוזן כאילו לחצתי יד לגבר טוב-הלב והעליז שדימה להיות, אם כי ידעתי היטב שאני לוחץ יד לטינופת, וכשלחצתי את ידו של רולף קלאוזן ואחריה את זו של אורחים אחרים, עדיין יכולתי לשמוע את קולו של ז'ורז', קול שחסר לי, האומר כי כל הגבעה הזאת אינה אלא ערמה של עסקנים מטונפים.
בכל אחד מבתי הגבעה הזאת, אמר ז'ורז' בימים שעוד היינו חברים, אפשר למצוא עסקן רצחני שחי את חייו ההרסניים בחוקיות באופן חוקי לחלוטין, חיים המוקדשים במלואם למזימות ולתככים.
ואת הכסף שאלה הניבו לו הוא מגלגל בקרנות אמנות ובגלריות אמנות ובמוזיאונים ברחבי העולם כולו, בכל מקום שיש בו אמנות, אמר ז'ורז', יש איזה טינופת שקונה לעצמו באמצעות האמנות תודעה אמנותית, גם אם הוא לא מבין כלום באמנות, גם אם הוא משתעמם עד מוות מאמנות, מובן שהוא תופס ואומד את מלוא הרווח הטמון במעמד הנכבד שביכולתו לשאוב מהאמנות.
ז'ורז', בימים שבהם הקלאוזנים השתקעו על הגבעה, היה מבקר אמנות ועל תקן מבקר אמנות הוא הוזמן לארוחת ערב בבית הקלאוזנים, פעם אחת ויחידה, שאחריה הקלאוזנים לא רצו לשמוע עוד על ז'ורז', או משום שהפעיל את חוש הביקורת שלו על הציורים שהקלאוזנים כיסו בהם את כותלי ביתם, או משום שהסתפק בכך שחלף על פני הציורים בלי לומר מילה, או משום שהפשיל את חצאיתה של סוזי קלאוזן ברגע שהושיטה לו צלחת של מתאבנים קטנים, מכל מקום ז'ורז' דאג לכך שלעולם לא יזמינו אותו שוב.
ושעה שסוזי קלאוזן, שמיקמה את כיסא הגלגלים שלי בגבו אל בריכה קטנה שהלחות שעלתה ממנה הלכה ופשטה במורדות גבי, סיפרה על השוד שנפלו לו קורבן ממש באותו יום אחר הצהריים – פסל ברונזה קטן מתקופת הרנסנס שעדיין היה בסלון כשירדה לקומה התחתונה בשעה חמש וחצי בדיוק כדי ללכת למטבחים, נעלם כשיצאה מהם כעשר דקות אחרי כן – הרהרתי בכך שלי עצמי לא התמזל המזל לשים קץ להזמנות של הקלאוזנים.
באותה קלות, אמרה סוזי קלאוזן, הפורץ היה יכול להוריד ציור כזה או אחר מקירות הסלון, מפני שבאופן טבעי, מערכת האזעקה שכל אחד מהציורים האלה מחובר אליה לא פועלת בשעות היום.
אלא שהוא זלזל בציורים ולקח רק את פסל הברונזה הקטן מהרנסנס ואת המצית-שולחן שהיה מונח לידו, כך שהשוטרים נוטים לחשוב על שוד חובבני, הראשון בעונה, לשיטתם.
ברגע זה כל אחד מהאורחים שזייפו התעניינות בשוד של הקלאוזנים התחיל בעצם לחשוש לביתו שלו ולדלתות ולחלונות שאולי שכח לנעול, אני מקווה שכולכם נקטתם אמצעי זהירות, הכריזה אמנם סוזי קלאוזן, לא צריך להגזים, אמר רולף קלאוזן ביישוב דעת, הרי אנחנו מוגנים כאן לא רע בכלל, וזו ההוכחה, ענתה לו סוזי קלאוזן בזעף.
תאמינו או לא, היא הוסיפה, על המצית-שולחן שלי אני בוכה יותר, המצית הזה שימש אותנו שנים, זה מצית-שולחן שפועל יותר מעשרים וארבע שעות, כל אחד יודע שערכו לא יסולא בפז.
האישה שישבה לימיני הסתובבה אלי והביטה בי במנוד ראש קל ונאלצתי להודות פעם נוספת בקסם המוזר שמטיל על אנשים מסוימים כיסא הגלגלים הזה, שבלעדיו איני מתנייד כבר שנה, מאז שנפלטתי ממכוניתו של ז'ורז'.
האישה הניחה יד על גלגל הכיסא וליטפה אותו באצבעה לאט, וכו'.
בעלה, לפחות זה שזיהיתי לבסוף כבעלה, היה זקן בצורה קיצונית.
נראה שמדובר בפילוסוף נודע מז'נבה שסוזי קלאוזן ציינה את נוכחותו באוזני.
לאשתו, הצעירה ממנו בשלושים שנה, היה שיער צמרירי, ספק אדמוני, ושמלה רפוית מחשוף והיא דיברה מהר, בעליצות מעושה של נפשות מדוכדכות, הם שכרו למשך הקיץ את אחד הבתים בגבעה, ככל הנראה הבית היחיד בגבעה שאין לו בריכה, היא הצהירה בחיוך, ואני לא העמדתי אותה על טעותה, למרות שלי עצמי מעולם לא היתה בריכה, אלא זו של ז'ורז', הבריכה של ז'ורז' תמיד הספיקה לי, אבל לְמה מחכים כדי לשבת לשולחן?
צפיתי בשתיקה באורחים של הקלאוזנים – היינו ארבעה-עשר – אשר חברו בחושך לאשכול קטן ובלתי מובחן המואר פה ושם בפנסי הלֵד של הגינה ושמתוכו בלטו ביתר בירור רולף וסוזי קלאוזן, וכן הפילוסוף הזקן ואשתו שנעשתה צעירה מדי, שני זוגות שיכולתי לדמיין את חדרי-החדרים שלהם כשתגיע לסיומה ארוחת הערב הזאת, את טקס השכיבה האילם בדומיית חדרי השינה, את כדורי השינה הנבלעים, את חמיצותה של סוזי קלאוזן התוחבת לאוזניה אטמים, את הדאגה חסרת הישע של הפילוסוף הזקן, את המנורות הכבות בלא שום ניסיון לקִרבה, כעת, משעברו מאיבוד עניין לסלידה, מהתפכחות לאיבה.
שכנתי, אף שעדיין נטתה אלי, השתתקה עכשיו, לא שאלה אותי דבר על כיסא הגלגלים שלי, היא ודאי שמעה מסוזי קלאוזן על התאונה המחרידה וידעה לפרטי פרטים כיצד ז'ורז', שיכור כלוט, הטיח לפני כשנה את מכוניתו במעקה הבטיחות של הכביש המהיר החולש על הים, ואיך יצא ממנה בלי שריטה בזמן שאני, שהוטלתי דרך השמשה הקדמית, דאיתי מעל המעקה.
כשסוזי קלאוזן מזכירה את התאונה היא זו שעושה שימוש במילה דאייה, להטוט אקרובטי שבאופן אישי אין לי שום זיכרון ממנו, ששום עדות לא אישרה, ושהאופן שבו היא מדברת עליו יוצר בי תמיד את הרושם ההיתולי דווקא של סצנה קולנועית המוחזרת לאחור שוב ושוב בלי הפסקה ומוקרנת מחדש בהילוך מהיר.
ידעתי שלא נתנו לי סיכוי רב לחיות כשהרימו אותי מעברו האחר של המעקה, סרוח בין שתי גפנים, אבל מה לעשות שאני עדיין כאן, מתנהג כמו נכה בר-דעת שבורך בציוד מעולה ובמנה גדושה של כניעוּת לגזרת הגורל.
ז'ורז', לעומת זאת, אינו אלא רוצח בעיניה של סוזי קלאוזן, שיש להודות כי באה לבקר אותי יום-יום בבית החולים, מגייסת בן רגע את הרפלקסים של האחות הרחמנייה, עד כדי כך שבידיה הופקדה המשימה לדווח לי על אילו מבין איברי גופי אני עדיין יכול לסמוך.
אולם ככל שסוזי קלאוזן שבין כותלי בית החולים היתה לי כמדומה יקרה מפז, כך סוזי קלאוזן שמחוץ לכותלי בית החולים היתה מאוסה עלי עד זרא, מצד אחד אחות-לשעבר נפלאה, מצד שני נוכחות תמידית נלעגת שעשיתי כל מאמץ, מרגע שובי הביתה, לשמור ממנה מרחק.
כפיות הטובה שלי כלפי סוזי קלאוזן משתווה רק לגסות הרוח שבה אני מתנער ממנה כל אימת שהיא מטלפנת אלי, כלומר לפחות פעמיים בשבוע, אלא אם כן אני מפקיד את דחייתה בידיו של לואיס.
את לואיס סיפקה לי סוזי קלאוזן כשיצאתי מבית החולים, ביום שבו חזרתי הביתה המתין לי לואיס בפתח, בחור גבוה וצנום בעל חזות עגמומית ואטומה, שלימים שום דבר לא הוציאו משיווי המשקל.
בעיניה של סוזי קלאוזן ז'ורז' אינו רק הרוצח שלי אלא גם של אשתו.
אשתו של ז'ורז' מתה בסוף הקיץ שעבר, בבריכה של ז'ורז', שבועות אחדים אחרי שובי מבית החולים, בלי שאי פעם נקבע האם באה לטבול או לטבוע בה.
אף אחד כאן לא הכיר אותה באמת – היא היתה איטלקייה, החתונה נערכה חצי שנה קודם לכן באיטליה – אבל לסוזי קלאוזן, כפי שהיא טורחת להבהיר, יש כל הסיבות לחשוב שז'ורז' אחראי בדרך זו או אחרת למותה של אשתו, שהרי ידוע לכול שמעולם לא טבלה בבריכה, רק בים.
שחיינית מצטיינת, מטעימה סוזי קלאוזן, שהתחתנה, לאסונה, עם היצור ההרסני הזה, שכל שעלה בידו, היא טוענת, הוא לדחוף אותה לקצה, להרוס אותה, כפי שהוא הורס הכול.
אני מניח לה לדבר, על אף שאני יודע כמה הם אהבו זה את זה וכמה ז'ורז' אכול יגון עכשיו, בראותי אותו מדי בוקר מבצע מסביב לבריכה שלו אותן פעולות מגוחכות.
שללו ממנו את רישיון הנהיגה (ז'ורז' מנוע מנהיגה כל חייו כשם שאני מנוע מהליכה כל חיי), כך שקשה לו מאוד להגיע לקבר של אשתו, שנטמנה בקבר המשפחתי באיטליה.
היה זמן שחשבתי שז'ורז' עומד לעקור לשם, סמוך לקבר של אשתו, אבל לא, הוא נשאר כאן, ליד הבריכה שבתוכה מצא אותה ושמתוכה הוציא אותה במו-ידיו, ושבה הוא מטפל יום אחרי יום לנגד עיני בשקדנות מחרידה, בלי שיוכל להתעלם, על אף שאינו נושא אלי מעולם את מבטו, מכך שאני צופה בו מהמרפסת שלי.
האיש הזה אינו אלא פושע, חוזרת ואומרת סוזי קלאוזן, ולמראה תנועת היד שבה היא מלווה את דבריה אלו, לא חומק מעיני שהיא כוללת בה לא רק את כיסא הגלגלים שלי ואת הבריכה של ז'ורז' שבתוכה נמצאה אשתו, אלא גם את הציורים והפסלים שמילאה בהם את ביתה, אוסף קלאוזן המפורסם, שאותו ז'ורז', בפעם היחידה שבה הוזמן לביתם, לא זיכה כמדומה אלא במבט חטוף ופזור דעת, אלא אם כן חלף על פניו בלי לראותו כלל.
פשעו הגדול של ז'ורז' הוא שלא התפעל ממנו, כפי שציפתה ממנו סוזי קלאוזן, ובכך לא העניק גושפנקה לאוסף קלאוזן המרהיב ורב-המוניטין, גיבוב של הבלים, כפי שחרץ את גורלו באוזני מאוחר יותר.
רק ציור אחד קטן, שהוחבא בפינה נידחת במורד המדרגות, עורר בו עניין כלשהו, אותה יצירה ממש שסוזי קלאוזן אמרה שרכשה אותה ברגע של פזיזות וביקשה ממנו לא להתייחס אליה.
בנוגע לכל השאר אין עוררין על כך, לטענתו של ז'ורז', שהקלאוזנים משוללים כל רגש אמנותי, ושהושמו ללעג ולקלס בידי כל סוחרי האמנות עלי אדמות.
מילא שהתרבות האמנותית זרה להם לחלוטין, כך ז'ורז', אבל חסך כה מובהק ברגישות אמנותית – זה כבר משהו אחר.
הם רכשו עבודות מהסוג שנתפס כיום הכי תפל, הכי וולגרי והכי יקר, אמר לי ז'ורז' על הקלאוזנים.
אני, הוא הוסיף ואמר, מרחם על האמנים, בינוניים ככל שיהיו, שנגזר עליהם להתרועע עם האנשים האלה, עם הקלאוזנים שאנחנו מכירים ועם כל יתר הקלאוזנים שאינם מסוגלים להתנהג במחיצת אמן באופן שאינו פוגעני, כיוון שאינם חושבים דבר ואינם מרגישים דבר אל מול יצירתו, שלא הוכתבה על פי היומרנות שלהם והיעדר הרגישות שלהם.
אנשים, ולא רק כסילים, באים בכל קיץ להשתאות על האוסף של הקלאוזנים ועל הרכישות האחרונות של הקלאוזנים בעוד שלאמתו של דבר מה שמפתה אותם זה המיליונים של הקלאוזנים, שידוע כי ביתם האחר, זה שאליו הם פורשים בסוף הסתיו וחיים בו, לפי סוזי קלאוזן, כל ימי החורף כמו נזירים, לא אוצר בתוכו ולו עבודת אמנות אחת מהסוג של אלה שהם מציגים כאן.
את החורף מבלים הקלאוזנים בבית ישן בן מאות שנים, בחיק ערכיו הבטוחים של העולם העתיק, הם מבלים אותו, כפי ששמע ז'ורז' את סוזי קלאוזן מכריזה, מוקפים בעתיקות המרגיעות שלהם.
ומה שלום ידידך ז'ורז'?
שאל אותי בקול רם רולף קלאוזן, שחצה את המדשאה ובקבוק בידו ונעמד מולי, מעט קרוב מדי, עד כדי כך שאת שדה ראייתי חסמו כפתורי המקטורן שלו, נוצצים כמו עיניים שיצאו מארובותיהן.
היה נדמה לי שהוא מתנדנד קלות.
בחור משעשע למדי, אם זיכרוני אינו מטעה אותי, הוא הוסיף.
ראיתי את סוזי קלאוזן באה היישר אלי בטוניקה הצעקנית שלה על מנת להרחיק בהינף יד את בעלה ולתפוס שוב, בצלצול צמידים, את הפיקוד על כיסא הגלגלים שלי.
כעבור רגע קמו האורחים וכולנו שמנו פעמינו אל המרפסת שבה הוצב שולחן האוכל, הכיסאות רוּוחו מעט במקום שהועד לי, בין אשתו של הפילוסוף הזקן לאחותה של סוזי קלאוזן, לוֹר, כפי שהציגה את עצמה בפשטות כשפרשה את המפית בכפות ידיים שבריריות.
עד אותו רגע לא הבחנתי בה, ומיד תהיתי כיצד ייתכן שהיא אחותה של סוזי קלאוזן, בעודי מציין לעצמי שאשתו של הפילוסוף הזקן שמשמאלי – ומצדה השני רולף קלאוזן –הזליפה על עצמה בושם משכר עד אימה, שבכל פעם שהרימה את המזלג או אחזה בכוס, ניתז לעברי וגזל ממני כל יכולת לאכול.
ניכר באחותה של סוזי קלאוזן שגם היא לא מאוד רעבה, וכאשר ציינתי זאת חייכה ואמרה שאכן אין לה תיאבון, אולי משום שהכינה בעצמה את החלק הזה של סעודת הערב, מה שגרם לי לעשות מאמץ ולסיים את תכולת הצלחת.
שערהּ של לוֹר היה חלק ומשיי בצורה יוצאת דופן, וגלש על פניה בלי כל מאמץ מצדה באופן שובה לב, בניגוד לאשתו של הפילוסוף הזקן, שלא חדלה לנענע ולטלטל את שערהּ ושנפניתי ממנה במופגן כדי להתרכז בלוֹר, בתנועה תקיפה שדומה כי ערערה מעט את שלוותה.
מולה היה הפילוסוף הזקן משוקע בכיסאו, עיניו בולטות וזקנו הקצרצר המקורזל מכרסם בלחייו, ולטש עיניים ריקות ממבע אל נקודה במפה, כאילו נמנם.
מנות נוספות עלו על השולחן ולוֹר שאלה בנימוס אם אני גר כאן כל השנה.
עניתי באותה הנימה שכן, הוספתי שבאתי לגור פה די מזמן, הרבה לפני שנבנו כל הבתים האלה.
מקום מבעית, הרעים קולו של הפילוסוף הזקן שנתלש לפתע מתרדמתו.
והוא הלם בשולחן במזלג שבכף ידו.
מישהו פלט צחקוק והשיחות נמשכו.
לא ידעתי שלסוזי יש אחות, אמרתי ללוֹר.
אנחנו לא מרבות להתראות, אמרה, אני חיה בחוץ לארץ, בבומביי, נכון לעכשיו בבומביי.
בבומביי, אמרתי.
כן, אמרה.
רחוק, חשבתי.
אתה מכיר את הודו?
שאלה לוֹר.
לא, אמרתי, ולפתע דמיינתי את עצמי חוצה את רחובות בומביי המלאים בעלי מום, תמיד הייתי שוחר בית.
חייכתי.
היתה לך שנה קשה, אמרה לוֹר.
מתרגלים, אמרתי, וזה היה כמעט נכון, ברבות החודשים הגעתי למסקנה שאחרי הכול התאונה לא שינתה דבר מהותי בחיי, גם קודם לא חייתי יותר מדי, אמרתי ללוֹר, אהבתי את הבדידות, דממה כלשהי סביבי, וכשנמאס לי להיות לבד היה לי ז'ורז', אמרתי לה, כל מה שהייתי צריך לעשות זה ללכת כמה מטרים והייתי בבית של ז'ורז', אני לא יודע למה אני מספר לך את כל זה.
לשפוך הכול, צווח הפילוסוף הזקן ונעץ בלוֹר את עיניו המעוגלות.
ז'ורז'?
המשיכה לוֹר.
זה שנהג, אמרתי.
לוֹר הנהנה באיטיות ואמרתי בלבי שאולי היא חושבת שז'ורז' מת, כפי שחשבתי גם אני כשהתעוררתי בבית החולים, עד שהוא נכנס לחדר, עם אשתו, ושניהם נעמדו למראשות מיטתי כשהם אוחזים ידיים.
במשך שבועות, יכולתי לומר ללוֹר, ראיתי את ז'ורז' ואשתו נכנסים לחדרי ועומדים יד ביד למראשות מיטתי, ואז, כשיכולתי להתקרב לחלון, זרועו של ז'ורז' היתה כרוכה סביב כתפיה של אשתו בעודם פוסעים יחד למכונית שבמגרש החנייה של בית החולים.
פעם אחת, יכולתי לומר ללוֹר, אשתו של ז'ורז' באה לבד.
לא הייתי בשיאי באותו יום, וחששתי שהיא באה בכוונה לדבר על התאונה, דבר שהיה מיותר בתכלית, אלא שהיא באה במטרה אחת בלבד, אמרה, לשבת לידי שעה קלה, כיוון שאני לא יוצא לה מהראש, כמובן, וגם, הוסיפה בטבעיות גמורה, התעורר בה צורך פתאומי לבוא, היא באה למען עצמה.
אמרתי לה שיהיה, ואז, כמה רגעים אחרי כן, שאני אוהב את החיוך שלה, וחשבתי שאם יזדמנו בעתיד רגעים נוספים כמו אלה, אולי בכל זאת יהיה בסדר.
ואמנם הזדמנו אחדים, אם כי מעולם לא זהים לגמרי לרגע הזה, ואז אשתו של ז'ורז' טבעה, בוקר אחד כאשר ישבתי במרפסת, ולואיס אי שם מאחורי, טורח על גיזום איזה שיח ולא היה עלי אלא לצעוק כשראיתי אותה פתאום, רגע אחרי שנופפה לי ביד, מחליקה על שפת הבריכה שהתיזה עליה מים, ככל הנראה כדי להבריח את הצרעות, וכאילו מופתעת, שומטת את צינור ההשקיה ונופלת לאטה למים, במשקפי השמש שלה.
ישבתי ללא ניע בכיסא הגלגלים שלי והסתכלתי באשתו של ז'ורז' טובעת, לצליל המזמרה של לואיס ותו לא, וכאשר הצליל הזה נדם ולואיס הרפה מהמזמרה והתחיל לרוץ, נזעק משאגתו של ז'ורז', לא ראיתי עוד דבר מעוצמת הבהייה בשפת הבריכה המנצנצת.
אני זוכר את הגופה השרועה על שפת הבריכה, יכולתי להמשיך ולומר ללוֹר, את המבט ההמום שז'ורז', כורע על ברכיו, נשא לכיווני, את הדממה הבלתי רגילה של אותו רגע.
נרדמתָ, אמר לי לואיס מאוחר יותר, בקול שלא אִפשר גרסה אחרת.
ושעה שהקינוחים הונחו על שולחנם של הקלאוזנים אמרתי בלבי שבקרוב יגיע לואיס, יוריד אותי בחזרה הביתה ויעזור לי לשכב לישון, ואז שמעתי את עצמי שואל את לוֹר, בלי להקשיב לתשובתה, כמה זמן היא עתידה להישאר כאן.
אחרי כמה פרקים הבחנתי בו.
הוא ניסה לפרוץ דלת של בית ישן, שעמד בפינת רחוב שומם והרוס.
הוא היה רחוק מכדי שאזהה את פניו, אבל מעיל הרוח הצהוב שלו היה כתם ברקע.
בקדמת התמונה שוחחו מריון והמפקח ברנס על החקירה ולא הקדישו לו כל תשומת לב.
אדים חמקו מפיותיהם.
החורפים בקליבלנד קרים.
אני שוכח מהר מאוד עלילות של סרטים, אבל יש לי זיכרון טוב לפרטים חזותיים.
אל תבקשו ממני לסכם לכם את "ההפחדה" או את "מחוץ ללילה".
אבל אני יודע שבסרט הראשון יש קטע מעבר שבו קלייב אואן חולף ברחוב על פניה של ברונטית יפה בתספורת קצרה, שנעצרת לרגע ברקע, ומגרדת את כתפה במין פיזור נפש מקסים (ואני מוכן להמר על חיי שהבמאי שמר את הטייק הזה בזכות גרעין האמת הקטן שחבוי בתנועתה).
וב"מחוץ ללילה", על קיר הדיינר העלוב שבו מסתתרים זוג הפושעים הנמלטים, תלוי פוסטר בסגנון הופר – שמהדהד, ככל הנראה, את בדידותם של צמד הנאהבים.
בקיצור, הייתי משוכנע שהבחנתי באיש במעיל הרוח בפרק הקודם של "שוטרים פשוטים".
נתקלתי בסדרה במקרה, בתקופת נדודי השינה שלי.
התרופות שלקחתי באותם ימים עשו אותי מטושטש בבקרים ומשולהב בלילות, עד שעה מאוחרת.
כך שהייתי עייף מכדי לקרוא, אבל מתוח מכדי להירדם.
נהגתי להשתרע מול המרקע ולהיסחף למשולש הברמודה, בית הקברות לחורבות טלוויזיוניות, שהוא השעות הקטנות.
הייתי שוכב נים לא נים מול סרט דוקומנטרי על חיות, מנקר מול אופרת סבון אוסטרלית משנות ה-80 ומתעורר באמצע עוד שידור חוזר של "דריק" או "מציאות בעליית הגג".
סלט התמונות הזה הפך לקווי מתאר של חלום, ובסופו של דבר הייתי שוקע בשינה על הספה ומגיח ממנה רק עם שחר, בראש כבד וגב שבור, כשעל המרקע שדרנית מזג אוויר תוססת, מבשרת בחיוך קורן שיירד גשם כל היום.
לילה אחד שלף אותי קולו של המפקח ברנס מהשינה-לא-שינה.
ניכר שהוא לא מרוצה.
פקחתי עין, המכ"ם נכנס לפעולה.
שוטרים.
תחנת משטרה שכונתית.
אנחנו במשרדו מוקף הזגוגיות של המפקד.
הווילונות הורדו כדי שהשיחה תתנהל ללא עדים.
זו סצנת מריבה קלאסית בין המפקח המנוסה אני-איש-שטח, לבין מפקדו תקנות-הן-תקנות.
בהתפרצות כעס אחרונה, פותח המפקח את הדלת ומתחיל לצאת.
אני מתערב שהמפקד יקרא לו כדי להטיח בו משפט אחרון.
"ברנס?" ניצחון.
ברנס, מתברר שזה שמו, מסתובב ומרים גבה.
השני רומז בנימה רכה יותר שיגבה אותו, אבל מבקש ממנו לפעול בזהירות.
פייד אאוט.
ממשיכים ברצף של עיר.
שני שוטרים, שהוזעקו על ידי השכנים, מגלים גופת קשישה שמתה לפני כמה ימים, בעודה יושבת בכורסה.
אני כבר ער לגמרי ועוקב בעניין מסוים אחרי המשך הפרק.
זה עשוי לא רע.
אפילו ראוי לצפייה.
לשם שינוי.
במדריך הטלוויזיה שקניתי למחרת גיליתי את שמה של הסדרה, וביום שלישי שלאחר מכן, בשתיים וחצי לפנות בוקר הופתעתי לגלות שאני מצפה לפרק הבא – כאילו ברנס השמן ועמיתיו נופפו לי מצדו השני של המסך.
הייתי בודד ומדוכא עד כדי כך שלפעמים העברתי את הזמן במחיקת שמות כל הסרטים שראיתי בחיי במדריך הסרטים של מלטין.
חיפשתי הסחת דעת, גלגל הצלה שאוכל להיאחז בו, לא משנה מה.
"שוטרים פשוטים" היתה יכולה לעשות את העבודה.
ניחשתי שזו סדרה מתחילת שנות ה- 90.
במידה מסוימת היא היתה "בלוז לכחולי המדים" או NYPD לעניים.
סדרת משטרה סבירה, לא גאונית ולא עלובה.
כך או כך חשדתי ביוצריה שניסו לרכב על הצלחת הסדרות של סטיבן בוצ'קו, שלא מכבר חידש את הז'אנר לעומקו.
"שוטרים פשוטים" (אלוהים, איזה שם גרוע) ביקשה להציג את חיי היומיום בתחנת משטרה.
כעשרה שוטרים הופיעו בסדרה, וביחד הם היו מעין מדגם מייצג של כור ההיתוך האמריקאי.
עבודתם התנגשה ללא הרף עם חייהם הפרטיים ובעיותיהם האישיות – אלכוהוליזם של אחד, זוגיות כושלת של אחר – שהיו מקור לאינספור עלילות משנה.
כל פרק הוקדש ליום והוצגו בו שתיים ולפעמים שלוש חקירות שהתנהלו במקביל, ולעיתים קרובות התגלה שהן קשורות זו לזו.
רק פשעים מעטים היו יוצאי דופן.
הסדרה התיימרה להיות ריאליסטית, והציגה פסיפס שחלקיו השונים הרכיבו דיוקן של אלימות עירונית רגילה, בדגש על שגרה משטרתית ועל עימותים פנימיים בין השוטרים הפשוטים, מפקדיהם, התובעים ועורכי הדין.
התסריטאים אמנם לא הפגינו מקוריות רבה, אבל במסגרת המצבים הדרמטיים באמת הם גילו מידה מסוימת של כשרון.
תחושת הדז'ה-וו המרגיעה היתה נעימה כשלעצמה, ותרמה לקסמה של התוכנית, ואחרי כמה פרקים קרה, כפי שקורה לא פעם, שנקשרת לדמויות, או ליתר דיוק למאמציהם החביבים של השחקנים להקנות אמינות לדמויות – כולם בעלי מלאכה טלוויזיוניים מצוינים, שחסרה להם עוד טיפת כריזמה כדי שהקריירה שלהם תמריא.
הדבר המקורי היחיד בסדרה היה התפאורה.
היא לא התרחשה בניו-יורק או בסן פרנסיסקו, לא במיאמי ולא בלוס-אנג'לס, אלא בעיר שרק לעיתים נדירות נראתה על המסך.
קליבלנד, כפי שהתגלתה, היתה עיר רפאים משונה, כולה כבישים אינסופיים וככרות עצומות, שהיו, למרבה הפלא, שוממים.
בחירת הלוקיישנים המיומנת ניצלה את הפארקים, הטיילות, השכונות המוזנחות והנמל שלגדת ימת אירי, ליצירת תפאורה מגוונת, שדלותה הניכרת של ההפקה שיוותה לה מראה כמעט דוקומנטרי.
העיר שברקע היתה הדמות הראשית בסדרה.
הסיור בה, במהלך החקירות, חצה את כל שכבות החברה וכמו ברבות מהסדרות המשטרתיות שימש צילום רנטגן של הבעיות החברתיות באמריקה:
מתח בין קהילתי, ירידה בתיעוש, אבטלה המונית ועוני רב – המשפט "העיר הכי ענייה בארצות הברית" חזר בדיאלוגים בתור מוטיב מרכזי, לפעמים בנימה של קבלת דין ולפעמים בלעג עצמי מכוון, כמו בדיחה שהחבר'ה מספרים בפינת רחוב.
ופתאום הופיע האיש במעיל הרוח הצהוב.
העובדה שאותו ניצב, לבוש באותו מעיל בולט מסתובב בשני פרקים של הסדרה היתה עניין מיוחד כשלעצמו.
עד כדי כך היתה ההפקה מרוששת?
כשראיתי אותו שוב בשבוע שלאחר מכן, לא האמנתי למראה עיניי.
אבל הוא בהחלט היה שם, יושב על ספסל בקצה גינה ציבורית קטנה, מקרב לשפתיו בקבוק מוסתר בשקית נייר חומה.
מה זה אומר?
התמונה נמשכה רק שניות אחדות, הזמן שנדרש לאפיין את התפאורה.
ואז – קלוז אפ – נקודת המבט התמקדה במפקח אטקינסון, שהיה עסוק בשיחה דיסקרטית עם מודיע.
למען האמת, כבר איבדתי כל עניין בשיחה שלהם, ואת המשך הפרק ראיתי בהיסח הדעת, מחשבותיי נתונות לאיש במעיל הרוח.
מה ההסבר להופעתו החטופה?
דומה ששום דבר אינו מצדיק זאת.
הוא לא לקח שום חלק באירועים, ונדמה שגיבורי הסדרה כלל לא מבחינים בו.
בשבוע שעבר ברנס אפילו לא העיף בו מבט, וכמוהו גם אטקינסון ברגע זה.
האם הוא דמות משנית שהתסריטאים מכינים בחשאי את כניסתה, חייל חשאי על לוח השח העלילתי?
למה לא.
אלא שהופעותיו היו כה תת-הכרתיות שנדמה שזה בלתי סביר.
ואולי היתה נוכחותו בדיחה פרטית של הבימאים – כמו בסרטי שברול, בתור הזהב שלו, כשהיית בטוח שנתקלת באטאל או בזרדי בתפקידים קטנים, או שראית דמות חסרת חשיבות מהמהמת את נעימת Fascination?
או אולי – אם כי זה באמת בלתי סביר – היה זה אילוץ שכפה מפיק שמעריץ את אוליפו?
האם אפשר להניח שהאיש במעיל הרוח הופיע בכל פרקי "שוטרים פשוטים"?
בזמן שחיכיתי לפרק הבא, פתחתי במחקר קטן בספרים שלי ובאינטרנט.
נוכחתי לדעת שמ"שוטרים פשוטים" לא נשאר דבר, אף לא רמז, בזכרונם של המכורים לטלוויזיה.
מרטין וינקלר וכריסטוף פטי לא הזכירו אותה במילון הסדרות המכובד שלהם.
ב- IMDB היתה תגובה פושרת אחת ויחידה של צופה, שגינה את הסדרה על כך שהיתה חיקוי חדגוני למדי של NYPD – היה בזה משהו.
האתרים האמריקאים המתמחים בנושא, למשל, tvshows.com, הזכירו אותה לצד מאה סדרות אחרות, עם רשימת קרדיטים מלאה ותקציר עלילה – שהועתקו פחות או יותר מאתר לאתר, בשינויים קלים בלבד.
השדות "אנקדוטות", "טריוויה" או "סודות מאחורי הקלעים" שהיו עשויים להצביע על הימצאו של האיש במעיל הרוח הצהוב היו ריקים.
זה היה דל.
בכל זאת נודע לי שהסדרה שודרה זמן קצר.
היא הופסקה באמצע העונה השנייה, מן הסתם בגלל רייטינג נמוך.
מאותה סיבה גם לא יצאה בדי.וי.די – אחרת הייתי מזדרז להזמין אותו.
החלטתי להתחקות אחרי כמה דפים שמנועי החיפוש התעלמו מהם, שלא בצדק, ובאתר אוסטרלי מצאתי לבסוף דף עשיר יותר, שכלל מדריך פרקים כולל תקצירים.
המדריך התגלה עד מהרה ככלי שימושי שעזר לי בהתמצאות, כיוון שהסדרה, ששובצה בלוח התוכניות הלילי של ערוץ נחות, שודרה כמובן בערבוביה גמורה.
מאותו רגע ואילך הקלטתי בקביעות את הפרקים, ויחד עם זה המשכתי לצפות בהם כששודרו – שכן אהבתי את המפגש הזה בדממה של לילות שלישי.
אהבתי להרגיש איך העיר הרדומה סביבי מחזקת את קשריי המיוחדים עם שוטרי קליבלנד.
התחלתי להשתמש בפנקס רשימות שהחזקתי בהישג יד.
צפיתי בסדרה בעין אחת, בלי לנסות לעקוב אחרי החקירות, שבסך הכל די חזרו על עצמן, ובלי לדעת אם ברנס יתפייס עם בנו העבריין, אם אטקינסון יינשא למריון סנדרס החמודה, שהיתה מושא לחיזוריו המסורבלים והנוגעים ללב, אם מורלס יכניע את הסרטן ואם רזניק יתגרש מאשתו שבגדה בו בכל הזדמנות – אבל בחנתי בתשומת לב את הפינות בכל תמונה, ארבתי להופעה נוספת של הניצב המסתורי.
למרבה התדהמה, התברר כי השערתי המטורפת ביותר היתה נכונה.
האיש במעיל הרוח הצהוב אכן הופיע בכל פרק – ולפחות בעשרת הפרקים שראיתי אני, כיוון שהתחלתי לצפות בסדרה מהאמצע.
הוא מעולם לא עזב את הרקע, לא גילם שום תפקיד בתעלומות.
יחד עם זה, כשחיברתי את חלקי הפאזל לפי הסדר, התגלתה בהופעותיו מעין המשכיות.
הן כאילו שרטטו בנקודות סיפור מקביל, מסלול של בחור מסכן שהלך והפך לחסר בית.
משונה לצפות בסרט או בסדרה כשמתמקדים ברקע ובשולי התמונה.
מתפתחת מעין פזילה של תשומת הלב ופתאום אתה שם לב לכך שרוב הזמן, אתה לא ממש רואה את הסרטים.
מצד אחד, אתה ממשיך לעקוב בעל כורחך אחרי השתלשלות העלילה.
קולט את השמות, את העובדות, חש מתי מתקרב מהפך, מנחש מי האשם.
מצד שני, אתה מגלה שאפילו הסיפור השגרתי ביותר מלא פרטים משונים, מפתיעים, בלתי הולמים או פשוט מרגשים, שלפעמים הוצבו בכוונה על ידי הבמאי – ללא סיבה ברורה בהכרח – ולפעמים נתפסו בבלי דעת בעדשת המצלמה, כמו הבחורה בשיער הקצר ב"הפחדה":
רגעים חמקמקים ושברירים, מחוות שטבען הלא רצוני העניק להן ערך, שנכלאו לנצח בתמונה… האין זו בסופו של דבר הסיבה החשאית לכך שאנו אוהבים את הקולנוע?
הבחנתי בפרטים מרובים מסוג זה ב"שוטרים פשוטים":
למוניקה, פקידת הקבלה היפה של תחנת המשטרה, היה אוסף בלתי נדלה של סוודרים.
היא החליפה סוודר בכל פרק.
טדאוש, באואר ומנטל היו שלושתם שמאליים – שלושה שמאליים בסדרה אחת?
ומה בקשר להופעתם התכופה של שעונים בסדרה?
שעוני מחוגים ושעוני רדיו, שלפעמים צולמו בקלוז אפ כדי לשרת את המתח, אבל לעיתים קרובות יותר נכחו ברקע או בצדי התמונה, כמעין אובססיה חשאית שהופיעה רק בקווי מתאר?
ומה באשר לכתובות הגרפיטי של קריאות לעזרה – "הצילו!" "תוציאו אותי מפה!"– שהופיעו בקביעות בצילומי החוץ, צבועות בתרסיס על קירות או משורבטות בחיפזון בתא טלפון?
משחק סימני הדרך נמשך שלושה חודשים.
יום שלישי אחד התרווחתי בספה, שלט הטלוויזיה ביד, מוכן להתחיל בהקלטה.
בשתיים וחצי, אחרי הפרסומות, במקום שיופיע הפתיח המוכר, הופיעו שני זרים במדים, אישה גבוהה ובלונדינית וגבר שחור חסון שיצאו ממכונית משטרה בניו-יורק.
אלוהים אדירים!
הקרנת "שוטרים פשוטים" הופסקה ללא התראה.
החליפו אותה בממלאת מקום ישנה אחרת.
התמלאתי זעם.
בימים שלאחר מכן, נכונה לי אכזבה נוספת.
כשרציתי לצפות שוב בפרקים, גיליתי שהווידאו הישן שלי התחיל להחזיר את נשמתו לבורא ללא ידיעתי (כמו רבים הקלטתי הרבה, ולא פעם צפיתי בהקלטות רק כעבור חודשים).
התמונה היתה מעוותת, מושלגת, בלתי ניתנת לצפייה.
לא יכולתי לראות שום דבר בתנאים הללו.
הקלטתי הרבה סרטים אחרים באותה תקופה, וגם הם נדפקו.
חשבתי על חברי הוותיק ברנאר, חובב קולנוע כפייתי שתמיד בדק שהסרט שהוקלט בערב שלפני כן אכן הוקלט כהלכה.
הוא צדק בהחלט.
יכולתי להרביץ לעצמי.
"שוטרים פשוטים" תפסה כזה מקום בחיי חסרי המעש, שהייתי עלול לשקוע במרה שחורה של ממש, אלא שיומיים לאחר מכן קיבלתי טלפון בקשר למשרה במשלחת התרבות לגרמניה, שהגשתי לה מועמדות בלי לתלות בכך יותר מדי תקוות.
הייתי בין ארבעת המועמדים שעברו.
כעבור ימים אחדים נערך הריאיון, והוא התנהל טוב מהמצופה, אולי מפני שלא היו לי אשליות.
הגרמנית שלי חזרה מעצמה בקלות שהדהימה אותי.
כעבור שבוע התקשרו שוב כדי לומר שחרף העניין הרב שמצאו במועמדות שלי – בלה בלה בלה – החליטו להעסיק מישהו אחר.
אבל בברלין התפנתה במפתיע משרה שצריך לאייש בדחיפות, והשם שלי עלה.
מובן שהסמכויות מעטות יותר והשכר בהתאם.
אולי אחשוב שכישורי גבוהים מדי לתפקיד.
הרגשתי שהאיש שבצדו האחר של הקו מתנצל.
לרגע העמדתי פנים שאני חושב על כך ולאחר מכן הסכמתי – בלי להודות בפני הצד השני שמבחינתי אין טוב מזה.
מעולם לא אהבתי "סמכויות", אם להשתמש במילים שלו.
הייתי צריך לארוז, למלא טפסים, למצוא דייר משנה.
הימים שלי נעשו פתאום מלאים מאוד.
בברלין הרגשתי טוב מהרגע הראשון.
כאילו התעוררתי משנת חורף ארוכה.
היתה עבודה מרובה, שעות המשרד גלשו לעיתים קרובות לערבים ולסופי השבוע.
זה לא הפריע לי.
מדי פעם נזכרתי באיש במעיל הרוח הצהוב.
קרה שסיפרתי עליו לחברי הקרובים לעבודה, אבל אף אחד מהם לא הכיר את הסדרה והם הגיבו לדיבורים שלי בדממה ספקנית ומנומסת.
זה היה קצת לפני פריחת הסדרות, רוב האנשים שעבדו בתחום התרבות לא התעניינו ביצירות מהסוג הזה, והתייחסו אליהן בהתנשאות כתוצרי לוואי של תרבות ההמונים.
כיוון שבעבודה כבר יצא לי שם של איש מוזר, לא התעקשתי והפניתי את השיחה לעבר ספר או תערוכה.
ששת החודשים הראשונים עברו כמו חלום.
בוקר סתווי אחד, כשבדקתי בעיתון אלו סרטים מוקרנים, ראיתי הודעה על יציאת סרט אמריקאי חדש, "האולטימטום של קליבלנד".
לא הכרתי את הבמאי, אבל לזכר כל השעות שהעברתי בעיר בחברת הבלש ברנס ועמיתיו, הלכתי לראות את הסרט בשבת שלאחר מכן, אחרי הצהריים.
זה היה סרט מתח חסר עידון, מסורבל למדי, עם יריות בלתי פוסקות.
גיבור הסרט היה כמובן בכיר בשירות החשאי, והעריכה, כמקובל היום, היתה בלתי נסבלת – שינוי שוט כל שלוש שניות כדי להעמיד פנים שהסרט קצבי ולהסוות את העובדה שהבמאי לא יודע איפה להציב את המצלמה.
אילו הסרט לא היה מתרחש בקליבלנד, הייתי יוצא אחרי עשרים דקות.
אבל שמחתי לראות שוב, ולו בחטף, את מגדל הטרמינל, את הנמל של ימת אירי ואת הקשתות של גשר דטרויט התלוי.
הצילום עבר מהר כל כך שחשבתי שדמיינתי, אבל הכתם הצהוב הקטן ברקע התמונה, האם לא היה זה האיש במעיל הרוח?
נשאתי בגבורה את שטף ההרפתקאות האוויליות עד לסוף הסרט ונשארתי להקרנה הבאה.
כשחזר הרצף המדובר לא נותר בי שום ספק, חרף השנים שחלפו בין צילומי "שוטרים פשוטים" ו"האולטימטום של קליבלנד".
זקנו האפיר.
שיערו נשר.
אבל זה היה האיש, במעיל הרוח הצהוב הישן שלו, שהופיע בפינת רחוב, לצד שני אבודים אחרים.
הייתי המום.
ביציאה מבית הקולנוע הסעירו אותי מחשבות שונות.
אל חשש, כולן נדושות להפליא.
חשבתי על זה שבזמן שבחיים שלי היה מפנה, חיים אחרים נותרו תקועים, ללא רחמים, בדרך ללא מוצא.
זה כמו לחזור לשכונת ילדותך ולגלות שהמוכרת במאפייה עדיין מוכרת במאפייה.
האיש במעיל הרוח היה כמו המוכרת במאפייה.
בכל השנים האלה העולם סבב, אך הוא המשיך בחיי שוטטות, ולא הצליח להיחלץ מקליבלנד.
ואולי – המשפט נוצר מעצמו במחשבותיי, מהר כל כך שהיכה בי בתדהמה – מבלי שהצליח להיחלץ מהדימוי של קליבלנד.
לפעמים יד המקרה מאיצה דברים באופן משונה.
בשבוע שלאחר מכן נשלחתי למשימה בקלן.
בסוף הערב חזרתי תשוש למלון, צנחתי על המיטה, שמטתי את נעליי, הן נפלו ברעש אל הרצפה, הדלקתי את הטלוויזיה והתחלתי להעביר ערוצים.
נעצרתי ביורוספורט שם שודר משחק סנוקר, ראיתי אותו עד הסוף, בניסיון להיזכר בכללים, כדור אדום, כדור צבעוני – זה משחק שתמיד ריתק אותי.
אחר כך המשכתי להעביר ערוצים, העברתי בזריזות חמישה או שישה ערוצים וחזרתי אחורה:
זיהיתי לפתע את ברנס השמן.
זה היה פרק של "שוטרים פשוטים", פרק שמעולם לא ראיתי.
הגברתי את הקול.
מובן שהסדרה היתה מדובבת לגרמנית, והדבר רק הדגיש כמה מוזר לחזור ולהיתקל בה במקרה, כאן, בחדר המלון הזה, גם אם שוב בשעת לילה מאוחרת.
גם העלילה התקדמה בקצב אחר, בסרבול מסוים, כאילו התסריטאים עדיין לא מצאו את הסגנון שלהם.
זה היה כמו תערוכה ענקית שבה הוצגו כל הדמויות לפי הסדר ושורטטו כמה קווי עלילה שאת המשכן הכרתי.
כעבור רבע שעה הבנתי שאני צופה בפיילוט של הסדרה.
לפיכך חיכיתי, בתקווה שלא איחרתי, להופעתו הראשונה של האיש במעיל הרוח.
ואכן עד מהרה ראיתי אותו, שוכב על ספסל ציבורי בפארק שהתהלכו בו מטיילים שונים, ביניהם זוג מאוהב, אימהות עם עגלות ולבסוף גם ברנס ואטקינסון שחצו את התמונה והתיישבו מעט יותר רחוק.
שני השוטרים לא היו בתפקיד ולא שוחחו על חקירה עכשווית, אלא על בעיות אישיות.
הרצף הסתיים כפי שנפתח, בצילום ארוך של הפארק.
האיש במעיל הרוח המשיך לישון על הספסל שלו.
כשהפרק המשיך וירדה עלי תנומה הבנתי בבת אחת מה קרה באותו יום, בצילומי "שוטרים פשוטים".
זו היתה סצנה רבת ניצבים והעמדתם הושלמה רק אחרי כמה חזרות, שהסדירו את מחול המטיילים שצעדו זה מול זה בשבילי הפארק.
עוזר הבמאי השני ביקש מהניצב במעיל הרוח הצהוב רק לשכב על ספסל ולהעמיד פני חסר בית ישן.
חזרו על כך בתיקונים קלים – הגברת עם העגלה לכי יותר מהר, נאהבים, יותר לאט – וצילמו חמישה או שישה טייקים.
האיש במעיל הרוח ששכב בשמש נרדם לבסוף באמת.
כשהבמאי בא על סיפוקו שיחרר העוזר את הניצבים והצוות ארז את הציוד.
אף אחד לא הבחין באיש בצהוב השרוע על הספסל שלו.
כשהוא התעורר כעבור שעה, הפארק היה נטוש.
איך הבין שגלש לממד אחר של המציאות?
מן הסתם, ודאי רצה לחזור הביתה, אל אשתו וילדיו, אבל זה היה בלתי אפשרי, כיוון שביתו לא צולם.
הוא הסתובב אפוא ימים ושבועות בקליבלנד וירטואלית שהתרחבה בכל פעם שהפקת "שוטרים פשוטים" השקיעה באתרי צילום חדשים.
כשלא נותר לו כסף בכיסים, הוא פשט יד כדי לשרוד, ישן איפה שאפשר, התיידד עם חסרי בית אחרים.
אולי לפעמים הרשה לעצמו לספר את סיפורו לחבריו לצרה.
החבר'ה צחקו בלי רוע, התייחסו אליו כאל משוגע בלתי מזיק והעבירו לו את הבקבוק.
ובכל הזמן הזה הוא חיפש נואשות מעבר אל הצד שני, אל הצד הנכון של התפאורה.
בגלל זה הוא נכנס לכל מקום, ניסה את כל הדלתות, אבל לשווא.
במחסן שאליו פלש הוא מצא תרסיסי צבע ישנים, והשתמש בהם לקריאות ה- SOS שלו על הקירות – מי יודע, אולי יום אחד יבחין מישהו בנוכחותו?
אבל כעבור עשר שנים, בצילומי ""האולטימטום של קליבלנד" הוא עדיין היה כלוא בין שני העולמות, נראה רק לעין המצלמה.
ייתכן שברגע זה ממש הוא ממשיך לשוטט מרחוב לרחוב, מדלת לדלת, ללא שום תקווה שיום אחד ימצא את היציאה מהמסך.
וידאו:
יובל בן בסט פרק א כאשר יוליוס דה קוסטר הבן שותה לשוכרה בסן ז'ורז' הקטן, והבלתי-אפשרי פורץ פתאום את הסכרים של חיי יום-יום.
ככל שהדברים אמורים בקייס פופינחה אישית, יש להסכים כי בשמונה בערב עוד היה די זמן, כי גורלו עוד לא נחרץ.
אבל זמן למה?
והאם יכול היה לפעול שלא כמו שעמד לפעול, משוכנע בעצם שאין למעשיו חשיבות רבה יותר משהיתה להם במשך אלפי ורבבות הימים שקדמו לזה?
הוא היה מושך בכתפיו אילו אמרו לו כי חייו עומדים להשתנות פתאום וכי תצלום זה שעל המזנון, שהוא נראה בו עומד בקרב משפחתו וידו נשענת ברפיון על מסעד של כיסא, יועתק בכל עיתוני אירופה.
וכן, אילו חקר את עצמו ביושר לב, מה הדבר העשוי להנחיל לו עתיד מרעיש, מן-הסתם לא היה חושב על אותה התרגשות כמוסה, כמעט מבישה, המסעירה אותו כשהוא רואה רכבת נוסעת, בייחוד רכבת-לילה, שתריסיה מוגפים לכסות על סודות הנוסעים.
ואילו קם מישהו והעז לטעון באוזניו, כי באותו רגע יושב הבוס שלו, יוליוס דֶה קוסטֶר הבן, אל שולחן בפונדק סן ז'ורז' הקטן, ושוקד להשתכר, היה הדבר נשמע לו חסר טעם וגם חסר תכלית, כי קייס פופינחָה לא נמשך כלל למתיחות והיתה לו דעה משלו על הבריות ועל הדברים.
והנה, בניגוד לכל סבירות, אכן היה יוליוס דה קוסטר הבן בסן ז'ורז' הקטן.
ובאמסטרדם, במגוריה במלון קרלטון, רחצה אחת פמֶלה באמבט, בטרם תלך אל "טושינסקי", הקברט שבאופנה.
איזה קשר יכול להיות לכל אלה ולפופינחה?
או אפילו בפריס, אצל מֶלי, מסעדה קטנה ברחוב בלאנש, סעדה אחת ז'אן רוזיה, אדמונית, בחברתו של אחד לואי, וכשלקחה לה חרדל, שאלה אותו:
"אתה עובד הערב?"
ובז'וביזי, לא רחוק מתחנת העיתוק של הרכבת, על הדרך לפונטנבלו, בעל מוסך ואחותו רוז...
הקיצור, כל זה עדיין לא קרה!
זה העתיד - עתידו הקרוב של קייס פופינחה, שביום רביעי זה, 23 בדצמבר, בשמונה בערב, אף לא העלה כל זאת על דעתו והתכונן לעשן סיגר.
הדבר שלא היה מודה בו לפני איש, כי זה עלול להישמע, אם כי בדוחק, כביקורת על חיי משפחה, הוא שלאחר ארוחת הערב היתה לו נטייה רצינית להתנמנם.
ולא בגלל המזון, שהרי כברוב הבתים ההולנדיים, היתה ארוחת הערב קלה:
תה, לחם בחמאה, פרוסות דקות של בשרים קרים וגבינה, ולפעמים קינוח.
האשם היה דווקא בתנור, תנור מרשים, מהטובים בסוגו, אריחי קרמיקה ירוקה עם עיטורים כבדים מצופי ניקל, תנור שאינו סתם תנור, אלא כזה שחומו ונשימתו, אפשר לומר, קוצבים את חיי הבית.
קופסאות הסיגרים היו על מדף האח העשוי שיש, ופופינחה בחר לו לאִטו סיגר, ריחרח אותו ולחץ על הטבק עד שחרק, כי כך צריך לעשות כשרוצים להעריך סיגר וגם מפני שכך עושים תמיד.
ובכן, השולחן עדיין לא פונה כליל, ופרידה, בתו של פופינחה, נערה בת חמש-עשרה ולה שיער ערמוני, פיזרה את מחברותיה ממש מתחת למנורה והתבוננה בהן שעה ארוכה בעיניה הגדולות הכהות שאינן מביעות שום דבר או שאין להבין מה הן מביעות.
הדברים התנהלו בנתיבם.
הנער קרל, שהוא בן שלוש- עשרה, הושיט את מצחו לאמו, אחר-כך לאביו, נשק לאחותו ועלה לשכב לישון.
התנור הוסיף להשמיע את נחרתו, וקייס שאל מתוך הרגל:
"מה את עושה, אמא?"
הוא קרא לה אמא בגלל הילדים.
"אני צריכה לעדכן את האלבום שלי."
היא בת ארבעים ואחת, והיו בה אותו נועם ואותה הדרת-פנים השרויים על כל הבית, אנשיו וחפציו.
כמעט אפשר להוסיף, כמו בעניין התנור, שהיא רעיה מן האיכות הטובה ביותר שיש בהולנד, ויש לדעת ששיגעון לדבר אחד יש לו לקייס, לדבר תמיד על איכות ראשונה במעלה.
ואם באיכות מדובר, רק השוקולד שלהם הוא באיכות שנייה במעלה, ובכל-זאת הם מוסיפים לאכול את המוצר של חברה זו מפני שבכל חפיסה יש תמונה, ותמונות אלו מדביקים באלבום מיוחד, שבתוך כמה שנים יהיו בו תמונות צבעוניות של כל הפרחים עלי אדמות.
מרת פופינחה התיישבה אפוא לפני האלבום הידוע ומיינה את התדפיסים הצבעוניים בעוד קייס מסובב את כפתורי הרדיו, עד שקול סופרנו נשמע מהעולם שבחוץ, ומדי פעם נשמע קול חרסינה מתנפצת עולה מהמטבח שהמשרתת מדיחה בו את הכלים.
האוויר היה כבד כל-כך, עד שעשן הסיגר אף לא עלה עד התקרה, אלא נשאר עומד סביב פניו של פופינחה, שהדף אותו מפעם לפעם בידו, כמו קורי-עכביש מרחפים.
הלוא כך נמשך הדבר כבר חמש-עשרה שנה והם כאילו קפאו ושום דבר לא השתנה בהתנהגותם.
והנה, קצת לפני השעה שמונה וחצי, כשהסופרנו השתתקה וקול חד-גוני הודיע את שערי הבורסה, יישר קייס את רגליו המשוכלות, הביט בסיגר והכריז בקול מהוסס:
"אני לא בטוח שהכול בסדר על סיפונה של אוקיינוס 3!"
שתיקה.
נחרת התנור.
מרת פופינחה הספיקה להדביק שתי תמונות באלבום, ופרידה הספיקה להפוך דף במחברת שלה.
"אולי כדאי שאלך לראות."
כאן נפל הפור!
עישון של עוד שניים, שלושה מילימטרים בסיגר, חילוץ העצמות, שמיעת כיוון הכלים באולם הקונצרטים של הילוֶרסום, וקייס כבר נגרר ונדחק לתוך קרביו של מנגנון ההשתלשלות.
משקלה של כל שנייה כבד עתה יותר ממשקל כל השניות שעברו עליו עד אז, כל אחת מפעולותיו לובשת אותה מידת חשיבות שיש למעשי מדינאים, שהעיתונים מדווחים על כל מהלכיהם.
המשרתת הביאה לו את המעיל העליון הגדול האפור, את הכפפות המרופדות ואת כובעו.
היא הלבישה ערדליים על נעליו, והוא הרים בצייתנות רגל ועוד רגל.
הוא נשק לאשתו ולבתו, ושוב אמר בלבו שהוא לא יודע מה היא חושבת ואולי היא לא חושבת כלל;
אחר- כך, במסדרון, היסס אם לקחת את אופניו, אופניים מצופים כליל בניקל, עם כמה הילוכים, מהיפים שאפשר להעלות על הדעת.
לבסוף החליט ללכת ברגל, יצא מביתו והפך אליו את פניו בקורת-רוח.
זו בעצם וילה, שהוא שירטט את תוכניותיה והשגיח על בנייתה, וגם אם אינו הגדול שבבתי השכונה, הריהו, כך הוא טוען, המוצלח וההרמוני מכולם.
השכונה עצמה, שכונה חדשה, קצת רחוקה מן הדרך לדֶלְפְזייל, אבל הנעימה והבריאה בכל חְרונינְגֶן.
עד כה היו חייו של קייס פופינחה רצופים בהנאות אלו בלבד, הנאות אמיתיות, שהרי לא יוכל איש לטעון כי חפץ מאיכות מעולה אינו מאיכות מעולה, כי בית בנוי היטב אינו בית בנוי היטב וכי מעדני הבשר של "אוסְטינְג" אינם המשובחים בכל חְרונינְגֶן.
היה קר, קור יבש ומעורר.
סוליות הערדליים כתשו את השלג שהתקשה.
ידיו בכיסים, הסיגר בין שפתיו, צעד קייס אל הנמל, תוהה אם אכן הכול כשורה על סיפונה של אוקיינוס 3.
זו לא היתה תואנה שמצא לו.
אמנם כן, לא היה אכפת לו כלל לצעוד בלילה הקר במקום לנמנם בחמימות התפלה של הבית.
אבל הוא לא היה מרשה לעצמו לחשוב במוצהר שיכול להיות מקום נעים יותר מביתו שלו.
דווקא בשל כך בוש בעצמו על שבכל פעם ששמע רכבת עוברת, גילה בו להפתעתו מין מועקה משונה, שאולי אפשר לתאר אותה כגעגועים.
אוקיינוס 3 היתה מציאות חיה ואמיתית, והביקור הלילי של פופינחה היה חובה מקצועית.
בחברת "יוליוס דה קוסטר ובנו" הוא משמש פקיד ראשי ונציג מוסמך.
חברת "יוליוס דה קוסטר ובנו" היא הראשונה במעלה לא רק בחרונינגן אלא גם בכל פריזלנד שבהולנד, בתחום הציוד לספינות, החל בחבלים וכלה במזוט ובפחם, שלא לדבר על אלכוהול והספקת מזון.
והנה, אוקיינוס 3, שנועדה להפליג בחצות כדי לעבור את התעלה לפני הגאות, הגישה לפנות ערב הזמנה גדולה.
קייס הבחין בספינה מרחוק, כי היא "קליפר" בעלת שלושה תרנים.
סביבות תעלת וילהלמינה היו שוממות, גדושות רק בכבלים, שהוא דילג עליהם בזריזות.
וכבקי ורגיל בעניינים אלה, טיפס בסולם הנתב וניגש בלי היסוס אל תא הקברניט.
בדוחק אפשר לראות בזה את הארכה הסופית שנתן לו הגורל.
עדיין היה יכול לחזור על עקבותיו, אבל הוא לא ידע זאת, פתח דלת ונמצא מול ענק סמוק פנים שהמטיר עליו את כל הגידופים והקללות שידע.
התברר כי התרחש האירוע הלא-צפוי ביותר שידעה חברת "יוליוס דה קוסטר ובנו":
המכלית שהיתה צריכה לבוא בשעה שבע ולהעביר את המזוט - וקייס פופינחה הזמין אותה בעצמו - לא באה!
ולא זו בלבד שלא קרבה אל אוקיינוס 3, אלא גם לא היה איש על הספינה ושאר הציוד לא סופק גם הוא.
כעבור חמש דקות שב וירד פופינחה לרציף, מגמגם ונשבע שנפלה אי-הבנה ושהוא יסדיר הכול.
הסיגר שלו היה כבוי.
הוא הצטער על שלא הביא אתו את האופניים, ופתח בריצה, כן, בריצה ברחובות, כאחד הזאטוטים, כל-כך היה נבעת מהאפשרות שהספינה הזאת, בגלל מחסור במזוט, תחמיץ את שעת המעבר לפני הגאות ואולי גם את מסעה לריגה.
אמנם פופינחה לא היה ימאי, אבל עמד במבחנים לתפקיד רב-חובל בקו שירות ארוך, ובשם החברה, בשמו ובשם הצי, בוש במה שקרה.
האם מר יוליוס דה קוסטר לא יימצא במקרה.
כמו שאירע לו לא פעם, במשרדיו?
לא, הוא לא היה שם, ופופינחה, מתנשם, לא היסס ללכת אל בית הבוס שלו, בית שקט, חגיגי, אבל ישן יותר ונוח למגורים פחות מביתו, ככל הבתים שבתוך העיר.
כשהגיע אל הסף וצילצל, חשב להשליך את בדל הסיגר הכבוי וניסח לו משפט...
צעדים באו ממרחקים:
עינית נפתחה;
עיניה האדישות של משרתת הביטו בו.
לא!
מר יוליוס דה קוסטר אינו בביתו.
קייס אזר אומץ וביקש לראות את מרת דה קוסטר, שהיתה גברת נעלה באמת, בתו של מושל מחוז, שאיש לא יעז לערב אותה בעניין עסקי.
לבסוף נפתחה הדלת.
שעה ארוכה חיכה פופינחה לרגלי שלוש מדרגות של שיש, ליד דקל בעציצו, עד שניתן לו האות לעלות ובחדר מואר באור כתום נמצא עומד לפני אשה בחלוק משי שעישנה סיגריה בקצה צינורית עשויה יַרְקֶנֶת.
"מה רצונך?
בעלי יצא מוקדם, לסיים איזה עבודה דחופה במשרד.
מדוע לא פנית לשם?"
לעולם לא ישכח את החלוק הזה, ולא את השיער החום העשוי מקלעת על העורף, ולא את שוויון-הנפש העילאי של אשה זו שמילמל לפניה משהו, הולך אחורנית אל היציאה.
כעבור חצי שעה לא נותרה עוד תקווה שהפלגתה של אוקיינוס 3 תתאפשר.
קייס חזר למשרד, שמא הגיע לשם הבוס בינתיים.
אחר-כך חזר ברחוב הומה יותר, שהחנויות נשארו פתוחות שם לקראת חג המולד.
מישהו לחץ את ידו.
"פופינחה!"
"קְלאס!"
זה היה הדוקטור קלאס, מומחה למחלות ילדים, חבר באגודת השחמט שגם הוא חבר בה.
"אתה לא בא לטורניר הערב?
מסתבר שהפולני יובס..."
לא, הוא לא ילך.
ומכל-מקום, הטורניר היה ביום שלישי והיום יום רביעי.
מרוב שהתרוצץ בקור, היו פניו אדומות ונשימתו לוהטת.
"דרך אגב," הוסיף קלאס, "ארתור מֶרְקְמַנס בא אלי קודם..."
"מוטב לו שהיה מתבייש!"
"כך אמרתי לו..."
והדוקטור קלאס הלך למועדון, ולפופינחה נוספה עוד רוגזה.
מדוע מרגישים צורך לדבר אתו על גיסו?
הלוא בכל משפחה יש איזה גורם מביש פחות או יותר.
מרקמנס לא עשה בעצם שום רע.
הטענה הקשה ביותר שאפשר לטעון נגדו היא שהוליד שמונה ילדים, אבל באותם ימים היתה לו משרה לא רעה באולם של מכירות פומביות.
יום בהיר אחד איבד אותה.
זמן רב נשאר בלי עבודה, כי היה בררן יותר מדי, ואחר-כך, להפך, נענה לכל הצעה, ממש מן הפחת אל הפח.
עכשיו הכול מכירים אותו, כי הוא הולך לאנשים לבקש הלוואה ומספר להם על צרותיו ועל שמונת ילדיו.
זה מביך.
בבת-אחת חש פופינחה לחץ על קיבתו וחשב בשאט-נפש על גיסו המתדרדר והולך ועל אשתו שיוצאת עכשיו לקניות בלי כובע.
מה לעשות!
הוא נכנס לחנות לקנות עוד סיגר והחליט לחזור דרך תחנת הרכבת, זו דרך לא ארוכה יותר מדרך התעלה.
הוא ידע שלא יוכל להתאפק מלומר לאשתו:
"אחיך הלך אל הדוקטור קלאס."
היא תבין.
היא תיאנח ולא תשיב.
כך זה תמיד!
בינתיים עקף את כנסיית כריסטוף הקדוש, פנה שמאלה ברחוב שקט ובו חומות של שלג לאורך המדרכות ודלתות כבדות עם מקש.
הוא החליט לחשוב על חג המולד, אבל לא כדאי היה לו, כי ידע שאחרי פנס הרחוב השלישי צפויות לו מחשבות אחרות.
הו!
זה לא נורא!
בעיה של כמה רגעים, כל פעם שהוא עובר שם אחרי משחק השחמט...
חרונינגן היא עיר של צניעות, ובניגוד למה שמתרחש בערים כאמסטרדם, אין כאן חשש להיתקל ברחוב בהצעות של נשים מופקרות.
ובכל-זאת, מאה מטר מתחנת הרכבת יש בית, אחד ויחיד, בעל מראה בורגני, אמיד, שדלתו נפתחת עם כל נגיעה.
קייס לא נכנס לשם מעולם.
רק שמע עליו סיפורים שסיפרו במועדון.
ואילו הוא, איכשהו, נמנע תמיד מלבגוד באשתו.
אלא שכאשר עבר שם בערב, דימה לו בלבו כל מיני דברים, והפעם היה נסער אף הרבה יותר, כי אך זה ראה את מרת דה קוסטר בחלוק.
עד כה לא ראה אותה מעולם אלא מרחוק, לבושה כראוי.
הוא ידע שהיא בת שלושים וחמש בלבד ואילו יוליוס דה קוסטר הבן כבן שישים.
הוא עבר...
רק לרגע נעצר, למראה שני צללים זזים מאחורי וילון, בקומה הראשונה...
כבר יכול לראות את התחנה שהרכבת האחרונה תצא ממנה בחצות וחמש דקות...
לפני התחנה הזאת, עוד היה סן ז'ורז' הקטן, שהוא לדידו מסעיר פחות מן הבית שעבר לידו קודם, אבל מייצג פחות או יותר אותו דבר עצמו.
לפנים, בימי מרכבות הנוסעים, היה פונדק ושמו סן ז'ורז' הגדול, ולא הרחק ממנו קמה מסבאה ועל שלטה השם סן ז'ורז' הקטן.
רק המסבאה האריכה ימים, במרתף, חלונותיה בגובה המדרכה, בעצם ריקה כמעט תמיד, ובאים אליה דרך קבע, אחרי סגירת המסבאות האחרות, רק ספנים גרמנים או אנגלים.
כבעל-כורחו העיף שם פופינחה מבט תמיד, אף-על-פי שלא היה שם שום דבר מיוחד במינו:
שולחנות של עץ אלון מושחר, ספסלים, שרפרפים, ובקצה דלפק ומאחוריו בעל המקום, ענק שמחמת הזפקת אינו יכול ללבוש צווארון נפרד.
מדוע נעשה סן ז'ורז' הקטן בעיני הבריות מקום של פריצות?
מפני שהוא פתוח עד שתיים או שלוש בבוקר?
מפני שבקבוקי הג'ין והוויסקי, שעל האיצטבה, מרובים מבמקומות אחרים?
מפני שמקומו של האולם במרתף?
הפעם, כבשאר הפעמים, העיף קייס מבט וכהרף-עין לחץ את אפו אל השמשה - כדי להיטיב לראות, כדי לוודא שאינו טועה, ובעצם, כדי להשתכנע שהוא טועה.
בתי-קפה משני סוגים יש בחרונינגן:
פֶרְלוף, שמגישים בהם משקאות קלים בלבד, ופֶרְגונינְג, שמוכרים בהם גם אלכוהול.
וכך, קייס היה מרגיש כמי שהושפל כבודו אילו הציג את כף רגלו בבית-קפה פרגונינג.
הלוא מנע עצמו מלשחק כדורת מפני שהמשחקים התנהלו באולם אחורי של מקום מסוג זה.
סן זורז' הקטן הוא הפרגונינג ביותר מכל הפרגונינגים.
ובכל-זאת, באולם התחתון יושב איש ושותה, איש שאינו יכול להיות אלא מר יוליוס דה קוסטר הבן בכבודו ובעצמו!
אילו מיהר קייס ללכת מיד אל מועדון השחמט, אילו הודיע לדוקטור קלאס, או לכל אחד אחר, שראה את יוליוס דה קוסטר הבן בסן זורז' הקטן, היו מסתכלים בו בכאב ומייעצים לו ללכת לטיפול!
יש אנשים שאפשר להתלוצץ עליהם.
אבל יוליוס דה קוסטר...
אפילו הזקנקן שלו היה הדבר המצמרר ביותר בחרונינגן!
והילוכו!
ולבושו השחור!
וכובעו המפורסם שהוא מין פשרה בין כובע מלון לצילינדר...
...
לא!
לא ייתכן שיוליוס דה קוסטר גילח את זקנקנו!
לא ייתכן שעטה עליו מין חליפה חומה גדולה למידותיו!
ואשר להימצאו שם, יושב אל שולחן בסן ז'ורז' הקטן, לפני כוסית כרסתנית שאינה יכולה להחזיק אלא ג'ין...
ובכל-זאת קרה הדבר והאיש הסב את עיניו אל השמשה ונראה מופתע, גם הוא, קירב את ראשו והכיר את פופינחה שאפו נמעך על הזגוגית.
הוא נעשה מדהים אף יותר, כשהחווה בידו תנועה קטנה, כאומר:
"בוא, תיכנס!"
וקייס נכנס, הלום, כמו שאומרים על בעלי-חיים כשנחש מסתכל בהם.
הוא נכנס, והמוזג, שניגב כוסיות, קרא אליו מהדלפק שלו:
"אתה לא יכול לסגור את הדלת כמו כולם?"
אכן הוא האיש, יוליוס דה קוסטר!
הוא הצביע לעמיתו על שרפרף ולחש:
"אני בטוח שעלית לספינה?"
אחר-כך, בלי לחכות לתשובה, ביטוי שמעולם לא נשמע יוצא מפיו:
"הם צורחים?"
ולבסוף, שוב בלי מעבר:
"למעשה, אתה בטח עקבת אחרי, אם ידעת למצוא אותי כאן."
והמביך מכול, שהוא לא התרגז, שאמר את זה בלי טינה, בחיוך קל משועשע.
הוא רמז לבעל-הבית שימלא את הכוסיות, וברגע האחרון שינה את דעתו והעדיף להשאיר את הבקבוק על השולחן.
"שמע, מר דה קוסטר, מה שקורה הערב..."
"קודם לשתות, אדון פופינחה!"
הוא נהג לקרוא לקייס "אדון פופינחה", כמו שנהג עם הפחותים שבמחסנאים שלו.
אבל הפעם נתן בזה אירוניה שקטה ונראה מתענג על מצוקת הפקיד שלו.
"אני אומר לך לשתות - ואני מציע לך ברוב חיבה להריק את הבקבוק אם אתה מסוגל לזה!
- כי האלכוהול יעזור לך לעכל מה שאני עומד לומר לך...
לא חשבתי שיזדמן לי העונג לפגוש אותך הערב...
שים לב ששתיתי קצת, גם אני, וזה יוסיף קסם מיוחד לשיחתנו..."
הוא שיכור!
היה פופינחה מוכן להישבע, אבל שיכור כמו מישהו שרגיל להיות שיכור ולא מוטרד מזה.
"התקלה שקרתה מצערת מאוד לאוקיינוס 3, שהיא ספינה טובה ובחוזה החכירה שלה נקבע כי עליה להגיע בתוך שבעה ימים לריגה...
אבל מה שקורה מצער הרבה יותר לאחרים, לך, למשל, אדון פופינחה!.."
תוך כדי דיבור אכל ושתה, וקייס שם לב לחבילה רכה המונחת על הספסל לצדו.
"זה מצער הרבה יותר כי אין לך כנראה חסכונות ואתה עומד למצוא את עצמך ברחוב, כמו גיסך..."
גם הוא מדבר אתו על מרקמנס?
"רוקן את הכוסית, בבקשה...
אתה אדם די נבון שאוכל לומר לך את הכול...
תאר לך, אדון פופינחה, שחברת יוליוס דה קוסטר ובנו עומדת מחר בפשיטת רגל פלילית והמשטרה נשלחת לחפש אותי..."
למזלו, הריק קייס שתי כוסיות ג'ין זו אחר זו!
כך יכול להאמין שהאלכוהול הוא המשבש את ראייתו ולא שיוליוס דה קוסטר מעלה על פניו חיוך של ציניות שטנית ומלטף בהנאה את סנטרו המגולח למשעי.
בכל פעם חזר על "אדון פופינחה" בנעימה אחרת, כאילו התענג על ההברות האלה.
"זה יוכיח לך קודם-כול כי למרות מעלותיך והדעה המצוינת שיש לך עליך, אתה נציג מוסמך עלוב מאוד, שהרי לא הבחנת בשום דבר...
זה יותר משמונה שנים, אדון פופינחה, אני מתעסק בספקולציות שבלשון עדינה אפשר לקרוא להן מפוקפקות..."
היה חם שם יותר מבביתו של קייס, אלא שזה היה חום פראי, תוקפני, שתנור נורא של ברזל יצוק, כאלה שרואים בתחנות הרכבת הקטנות, משלח בך בלי התחשבות.
ריח ג'ין היה באוויר ונסורת עץ על הרצפה ועיגולים לחים על השולחן.
"תשתה, בבקשה, ותזכור שתמיד תישאר לך הנחמה הזאת!
אגב, בפעם האחרונה שראיתי את גיסך, התרשמתי שהוא מתחיל להבין...
ובכן, עלית לספינה ו..."
"הלכתי אליך הביתה..."
"ושם ראית את מרת דה קוסטר המקסימה?
הדוקטור קלאס היה שם?"
"אבל..."
"אל תרגיש לא בנוח, אדון פופינחה!
זה שלוש שנים, כמעט יום ליום בדיוק, כי זה התחיל בליל חג המולד, הדוקטור קלאס שוכב עם אשתי..."
הוא שתה, עישן את הסיגר שלו בנשיפות קטנות והלך ונעשה דומה יותר ויותר לאותם שדים גותיים המקשטים שערי כנסיות מסוימות וחייבים להסב מהם את עיני הילדים.
"אשר לי, עלי לציין כי נסעתי כל שבוע לאמסטרדם לפגוש את פמֶלה...
אתה זוכר את פמלה, אדון פופינחה?"
לרגע היה אפשר לפקפק אם הוא באמת שיכור, כל-כך נשאר רגוע, ואילו קייס, כמו שוטה, הסמיק לשמע השם פמלה.
האם לא חשק בה פופינחה ככל האחרים?
כמו שיש בחרונינגן רק בית אחד מכניס אורחים, כך יש שם רק קברט אחד שרוקדים בו עד אחת בלילה.
הוא לא נכנס לשם מעודו, אבל שמע מדברים על פמלה, מארחת קצת נועזת, חומת שיער ומסנסנת בלשונה, שהתגוררה בחרונינגן שנתיים והציגה לראווה בעיר תלבושות משונות ומפתיעות, והגברות, כשאך נראתה בקרבת מקום, הסבו מיד את פניהן ממנה.
"ובכן, אני הוא המחזיק את פמלה...
אני הוא שהושבתי אותה באמסטרדם, בקרלטון ושם היא מכירה לי ידידות שלה מקסימות.
אתה מתחיל להבין, אדון פופינחה.
אתה עוד לא שיכור מכדי לשמוע מה שאני אומר לך?
נצל את ההזדמנות, אני מתחנן לפניך.
מחר, כשתחשוב על כל זה, תיהפך לאדם אחר ואולי תעשה משהו בחיים..."
הוא צחק!
הוא שתה, הוא מילא את הכוסיות שלו ושל חברו, שעיניו החלו להתערפל.
"אני יודע שזה הרבה לפעם אחת, אבל אני לא אספיק לתת לך שיעור שני...
חשוב על השוטה הקטן והמסכן שהיית...
הנה!
רוצה הוכחה?...
אתן לך הוכחה מן התחום המקצועי...
יש לך תעודת רב-חובל בקו שירות ארוך ואתה מתגאה בה...
לחברת יוליוס דה קוסטר יש חמש ספינות 'קליפר' שאתה טיפלת בהן במיוחד...
והנה, לא שמת לב שאחת מהן לא עסקה מעולם אלא בהברחה ואחרת טובעה בהוראתי למען דמי הביטוח!.."
ברגע זה התרחש דבר לא-צפוי.
שקט כמעט על-טבעי ירד על קייס.
אולי היתה זו השפעת האלכוהול?
מכל מקום, הוא לא הגיב עוד ונראה כמקשיב סביל לכל מה שנאמר לו.
ובכל-זאת...
אפילו השמות שניתנו לחמש ספינות ה"קליפר" של החברה!..
"אליאונורה 1"...
"אליאונורה 2"...
"אליאונורה 3"...
וכך עד חמש!
וכולן על-שם הגברת דה קוסטר, זו שראה קייס קודם בחלוק, וצינורית סיגריות ארוכה בין שפתיה, זו שלדברי בעלה שוכבת עם הדוקטור קלאס!
ועוד לא תם הביזיון!
למעלה מיוליוס דה קוסטר הבן ואשתו היה עוד מישהו, לכאורה, רם ונישא לנצח, מעבר לכל תמורות העתים:
יוליוס דה קוסטר הזקן, האב, מייסד החברה, שלמרות שמונים ושלוש שנותיו מוסיף לשבת על כס המלוכה, יום-יום, במשרדו הקודר.
"אני בטוח," אמר עכשיו בנו, "שאתה לא יודע איך הנבל הזקן, אבא, עשה את הונו...
זה היה בימי מלחמת טראנסוואל...
הוא שלח לשם את כל התחמושת הדפוקה שקנה בחצי חינם במפעלים בבלגיה ובגרמניה...
עכשיו הוא מטומטם לגמרי, עד כדי כך שצריך להחזיק לו את היד כדי שיוכל לחתום...
עוד בקבוק, בעל-הבית!
תשתה, אדון פופינחה היקר...מחר, אם יתחשק לך, תוכל לחזור
על הנאום הזה לפני בני עירנו הטובים...
אני, באופן רשמי, אהיה מת!..
קייס היה בוודאי שיכור לגמרי ובכל-זאת לא החמיץ שום מלה, שום הבעת פנים.
אבל רק נדמה לו שהחיזיון הזה מתרחש בעולם לא-מציאותי, שנקלע אליו מבלי משים, ואם אך יצליח לצאת ממנו, יקנה לו אחיזה מחודשת בחיי היום-יום.
"בעצם, כל זה מצער אותי ביותר דווקא בגללך...
אל תשכח שאתה הוא שדרשת בתוקף להשקיע את חסכונותיך בעסק שלי...
הייתי מעליב אותך אילו סירבתי...
ואתה הוא שרצה לבנות לך וילה שתשולם במשך עשרים שנה, וכך, אם לא תפרע עכשיו את התשלום השנתי..."
פתאום הביא האיש הוכחה נוראה לקור-רוחו:
"אגב, האם מועד התשלום לא בסוף דצמבר?"
הוא נראה מצטער באמת.
"אני נשבע לך שעשיתי מה שיכולתי...
לא היה לי מזל, זה הכול!..
זאת ספקולציית סוכר שהיתה אמורה למוטט את כל האחרים.
ואני מעדיף ללכת ולהתחיל מחדש במקום אחר במקום להיאבק כשאני מוקף בכל השוטים החגיגיים האלה...
במחילה מכבודך, לא עליך אני מדבר...
אתה בחור טוב, ואילו חינכו אותך אחרת...
לחיים, לחייך, פופינחה חביבי!.."
הפעם לא אמר "אדון פופינחה"!
"תאמין לי!
האנשים לא שווים את כל הטורח שאתה משקיע בהם כדי שיחשבו עליך טובות...
הם טיפשים!..
הם דורשים ממך שתתנהג כאילו אתה ישר וצנוע, ונשאר לראות מי ירמה יותר...
לא הייתי רוצה לצער אותך, אבל פתאום אני חושב על הבת שלך, שעוד בשבוע שעבר ראיתי אותה...
ובכן!
בינינו, היא כל-כך לא דומה לך, עם השיער הכהה שלה והעיניים התשושות, עד שאני שואל את עצמי אם היא בכלל שלך...
מה זה משנה, אחרי ככלות הכול?..
לפחות, אין לזה חשיבות למי שמרמה את עצמו...
אבל אם אדם מתעקש לשחק ביושר וגונבים ממנו..."
עתה כבר לא דיבר על חברו, אלא על עצמו, וסיכם:
"כל-כך יותר קל לרמות ראשון!..
מה מסכנים?..
הערב אני הולך להניח את הבגדים של יוליוס דה קוסטר הבן על שפת התעלה...
מחר כולם יאמינו שהתאבדתי כדי שלא לסבול את הביזיון, והטיפשים האלה הולכים לבזבז אני לא יודע כמה פלורינים על סריקת התעלה...
באותו זמן כבר מרחיקה אותי מכאן הרכבת של חצות וחמש דקות...
תשמע!.."
קייס קפץ כמי שהקיץ מחלום...
"נסה, אם אתה לא שיכור מדי, להבין מה שאני עומד לומר לך...
קודם-כול, אני רוצה שתדע שאני לא מנסה לשחד אותך...
דה קוסטר לא משחד אף אחד, ואם גיליתי לך את כל הסודות, זה מפני שאני יודע שאתה לא מסוגל ללכת לספר אותם...
זה מובן?
עכשיו אני מעמיד את עצמי במקומך...
למעשה, כבר אין לך פרוטה, ואם אני מכיר את האנשים מחברת 'מקרקעין', הרי במועד התשלום הראשון שלא ייפרע, יקחו לך את הבית...
אשתך תכעס עליך...
כולם יחשבו שהיית שותף בתוכנית שלי...
תמצא לך מקום עבודה או שלא תמצא, ותגיע למה שהגיע גיסך מרקמנס...
יש לי אלף פלורינים בכיס...
אם אתה נשאר פה, לא אוכל לעשות בשבילך שום דבר...
בחמש-מאות פלורינים לא תוכל להיחלץ מזה...
אבל אם במקרה, עד מחר תצליח להבין...
קח, חביבי."
ובמחווה לא-צפויה הושיט דה קוסטר לחברו את מחציתו של צרור שטרי הכסף.
"קח את זה!..
זה לא הכול...
עוד לא יריתי את כל התחמושת שלי ולא יעבור הרבה זמן, ושוב אצוף על פני המים...
חכה!..
יש עיתון שקראתי יום-יום בשלושים וחמש השנים האחרונות ושאמשיך לקרוא...
זה המורנינג פוסט...
אם אתה לא נשאר פה ויקרה שיהיה נחוץ לך משהו, פרסם שם מודעה בחתימת קייס...
זה יספיק...
עכשיו תעשה אתה לי טובה קטנה...
עצוב לי להסתלק ככה, לבדי, כמו איזה מסכן...
בעל-הבית!
כמה אני משלם?"
הוא שילם, לקח את החבילה שלו הקשורה בחוט ווידא שחברו עומד איתן על רגליו.
"לא נעבור ברחובות מוארים מדי...
תחשוב, פופינחה!..
אני, מחר, אני אהיה מת, וזה עוד הדבר הטוב ביותר שיכול לקרות לאדם..."
הם עברו ליד ה"בית" המפורסם, אבל בקייס לא התעוררה שום תגובה, כל-כך העסיקו אותו מחשבותיו והדאגה לשמור על שיווי-המשקל שלו.
בדחף אחרון ביקש לשאת את החבילה של הבוס שלו, אבל הלה דחה את בקשתו.
"נפנה כאן...
שם יותר שקט..."
הרחובות היו ריקים.
חרונינגן היתה שקועה בשינה, חוץ מסן ז'ורז' הקטן, ה"בית" ותחנת הרכבת.
כל השאר לא היה אלא חלום.
הם היו על גדת תעלת וילהלמינה, לא הרחק מאחת האליאונורות, אליאונורה 4, שטענה גבינות לבלגיה.
השלג היה נוקשה כקרח.
בתנועה מוכנית עצר קייס את הבוס שלו שכמעט החליק במדרון, כשהלך להניח על הגדה את הבגדים שבחבילה.
לרגע הבחין קייס בכובע המפורסם, אבל לא היה לו חשק לחייך.
"ועכשיו, אם אתה לא מנומנם מדי, אתה יכול ללוות אותי עד הרכבת...
קניתי כרטיס למחלקה השלישית..."
זו היתה רכבת-לילה אמיתית, רדומה, מכוערת, זנוחה בקצהו של רציף, ומנהל התחנה, בקסקט כתום, חיכה עד שייתן את האות במשרוקית ויוכל ללכת לישון.
איטלקים - מנין צצו?
- היו שרועים בקרון בין צרורות שנערמו, וצעיר במעיל עליון של צמר מקורזל, ששני סבלים הולכים לפניו, עלה ברוב הדר אל תאו שבקרון המחלקה הראשונה והסיר את הכפפות כדי לחפש מעות בכיסיו.
"אתה לא בא אתי?"
דה קוסטר אמר זאת בצחוק, אבל נשימתו של קייס נעצרה.
למרות שכרותו, ואולי בזכותה, הבין דברים רבים והיה רוצה לומר...
לא!
זה לא הזמן המתאים...
וזה גם לא לעניין.
יוליוס דה קוסטר יחשוב שהוא מתרברב...
"בלי מרירות, חביבי המסכן...
אלה החיים, אני נשבע לך!..
תחשוב על המודעה במורנינג פוסט...לא מהר מדי,
כי אני צריך זמן בשביל..."
באותו הרגע זזו הקרונות, התקדמו, נסוגו, וקייס פופינחה לא ידע איך חזר הביתה ולא איך ראה בפעם האחרונה צללים על וילון ה"בית", הפעם בקומה השנייה, וגם לא איך פשט את בגדיו בלי ש"אמא" תגלה משהו לא-רגיל בהתנהגותו.
אחרי חמש דקות, יצאה המיטה לדרכה בקצב מטורף ולא נותר לו לקייס אלא להיאחז בסדינים, בתחושה מחרידה שכל רגע הוא עומד להתהפך לתוך תעלת וילהלמינה, ואנשי אוקיינוס 3 לא יעשו שם שום דבר כדי לשלות אותו.
פרק ב כיצד התעורר קייס פופינחה במצב-רוח עליז, אף-על-פי שישן על צדו הרע, וכיצד התלבט בין אליאונורה לפמלה.
בדרך-כלל, כששכב במקרה על צד שמאל, היתה שנתו של קייס טרופה ומייגעת.
תחושת לחץ היתה מכבידה עליו, נשימתו היתה מקוטעת, היה נע וזע וגונח, וגניחותיו היו מעירות את מרת פופינחה, שהיתה מצווה עליו להתהפך ולשכב בתנוחה מתאימה יותר.
והנה, הפעם ישן על צדו השמאלי ולא זכר שום חלום רע.
ולא זו בלבד:
הוא, שהתקשה תמיד בבוקר להשיב לו את הכרתו, מגיע כהרף-עין לצלילות-דעת גמורה.
מה שהעיר אותו, בלי שיטרח לפקוח את עיניו, היה רחש קל של קפיצים שהעיד כי מרת פופינחה קמה.
בשאר הימים שקע קייס באותו רגע בשינה עמוקה, בהנחה שיש לו עוד חצי שעה לפחות.
לא כך הפעם!
כשקמה אשתו, פקח בזהירות את עפעפיו כדי להביט בה כשהיא עומדת לפני המראה, מוציאה את הסיכות משערה.
היא לא ידעה שהוא צופה בה ועשתה כל מה שעשתה בתנועות חרישיות כדי שלא להעיר את בעלה.
היא הלכה לחדר הרחצה, העלתה שם אור, וקייס ראה אותה כל הזמן בפתח החדר.
האיש המכבה את פנסי-הגז עוד לא עבר ברחוב, אבל נשמעה חריקתם הקצובה של האתים הגורפים את השלג.
נדמה היה שבקומה התחתונה, המשרתת, שעדיין אינה יודעת לנוע בשקט, נאבקת עם התנור והסירים.
ואמא, בעיניים מהורהרות לבשה תחתונים חמים, שסרטי גומי סוגרים אותם סגירה הרמטית מעל לברכיים.
אחר-כך התהלכה בלבוש זה, רחצה את שיניה וירקה מתוך העוויה משונה, עשתה אלף תנועות קבועות בלי לחשוב שמישהו אולי מביט בה.
צלצול של שעון מעורר פרץ בחדרו של הנער ונשמעו קולות גם משם, ואילו קייס, נינוח על גבו, החליט בדעה צלולה שלא לקום.
הנה!
זו היתה החלטתו החשובה הראשונה באותו יום.
אין לו שום סיבה לקום, שהרי חברת "יוליוס דה קוסטר" פשטה את הרגל!
הוא כבר נהנה מההתרגשות שתאחז את אשתו כשיודיע לה על החלטתו להישאר במיטה!
מה לעשות!
היא תשמע גם על החלטות אחרות, אמא המסכנה!
אגב אמא, בלבו של קייס נשמר זיכרון ההולם יפה את רוח הזמן.
יום אחד, לפני חמש שנים, קנה סירה עשויה עץ תולענה וקרא לה זיידָאובֶל, כלומר, שד הים, והיא אכן היתה, בלי משוא-פנים, שכיית-חמדה, ממורטת, מבהיקה, אבזריה נחושת, קוויה עדינים, תכשיט להציגו על האיצטבה יותר מסתם בוצית.
ההוצאה היתה גדולה, ובערב נתקף קייס מין שיכרון והחל למנות בסיפוק את רכושם:
הבית, הרהיטים, הארונות המלאים לבנים, כלי האוכל העשויים כסף...
הקיצור, אותו ערב היו בני הזוג משוכנעים בעושרם כל-כך, שמתוך בדיחות-הדעת החלו לחשב מה היו עושים אילו ירדו במקרה מכל נכסיהם.
"חשבתי על זה לא פעם," אמרה אמא בשלווה שלה שאין לערערה.
"קודם-כול, היינו צריכים אז למכור מה שיש לנו ולשלוח את הילדים לפנימייה טובה ולא יקרה מדי.
אתה, קייס, בוודאי היית מחליט לחזור ולשרת בספינה.
אני הייתי נוסעת ליאווה, והייתי מחפשת לי שם עבודה כמנהלת המשק של איזה מלון גדול.
אתה זוכר את דודתה של מריה שהתאלמנה?
זה מה שעשתה, ונראה שמעריכים אותה מאוד..."
הוא כמעט פרץ בצחוק, באמת, כשקבע:
"יפה!
זהו זה...
איבדנו את כל הרכוש...
זה הזמן ללכת לספור סדינים ומגבות במלון גדול ביאווה..."
מסתבר שכאשר מנסים להתכונן לבאות, אומרים רק שטויות.
קודם-כול, מפני, שעומדים לקחת מהם את ביתם ולמכור כל מה שיש בו.
וחוץ מזה, זה לא הזמן, בעיצומו של משבר כלכלי עולמי, ללכת לחפש עבודה בספינה.
ואגב, לא היה לפופינחה שום חשק לזה!
ואילו נדרש לומר בו-במקום למה יש לו חשק, היה אנוס להשיב:
לאליאונורה דה קוסטר או לפמלה!
לפי שעה זה מה שצף ועלה מאירועי ליל אמש:
אליאונורה בחלוק המשי וצינורית הסיגריות הארוכה הירוקה, ושערה השחור על העורף...
וגם המחשבה שהדוקטור קלאס, חבר, ששיחק אתו שחמט...
ופמלה, שם, באמסטרדם, המזמינה ידידות צעירות אך ורק לשם תענוגו של אחד יוליוס דה קוסטר שנהפך לאפנדי...
החלונות הלבינו, זרועים כוכבי כפור.
הנער ירד ומן- הסתם עסק באכילת ארוחת הבוקר, כי הלימודים מתחילים בשעה שמונה.
איטית יותר, כאמה, ושיטתית אף יותר, סידרה פרידה את חדרה.
"כבר שבע וחצי, קייס!"
אמא עמדה שם, בפתח החדר, ופופינחה הניח לה לחזור על קריאתה פעמיים, עד שימתח את אבריו וישיב לה:
"אני לא אקום הבוקר."
"אתה חולה?"
"אני לא חולה, אבל אני לא אקום."
מצב-רוחו היה מבודח.
הוא הבין את השערורייה שבהחלטתו, ומבין ריסיו הציץ בתגובותיה של אשתו, המתקרבת אל המיטה ופניה קפואות מתדהמה.
"מה קורה, קייס?
לא תלך היום למשרד?"
"לא!"
"הודעת למר יוליוס דה קוסטר?"
"לא!"
והשיא הוא שהרגיש שהתנהגותו אינה מאולצת אלא הולמת את אופיו האמיתי.
כן!
כך היה צריך לנהוג תמיד!
"שמע לי, קייס...
קמת לא טוב...
אם אתה חולה, תגיד ' את האמת ואל תפחיד אותי סתם..."
"אני לא חולה ואני נשאר במיטה.
תבקשי שיביאו לי תה, בטובך."
זה מה שדה קוסטר עצמו לא היה מבין.
הוא חשב ששבר את קייס בווידוי שהשמיע באוזניו, וקייס לא נשבר כלל וכלל!
הוא רק התפלא איך זה מישהו אחר, ובייחוד הבוס שלו, חושב אותן מחשבות כמוהו, בעצם, חולם אותם חלומות, כי קייס נשאר במצב חולמני.
הרכבות, למשל...
הוא כבר לא ילד, ולא ההתפעלות מן המכניקה היא המושכת את לבו...
אם העדיף את רכבות הלילה, הרי זה מפני שניחש בהן משהו מוזר, כמעט מושחת...
הוא התרשם כי האנשים שנוסעים כך, נוסעים לתמיד, בייחוד כשראה במחלקה השלישית משפחות עניות נדחקות עם צרורותיהן...
כמו האיטלקים אתמול...
קייס חלם אפוא להיות משהו אחר מקייס פופינחה.
ודווקא משום כך הוא כל-כך פופינחה, יותר מדי, משום כך הוא מפריז, כי הוא יודע שאם יסוג בעניין אחד ויחיד, לא יעצור אותו עוד שום דבר.
בערב...
כן, בערב כשפרידה מתחילה להכין את השיעורים ואמא עובדת על האלבום שלה...
כשהוא מסובב את כפתור התחנות במקלט הרדיו ומעשן סיגר ונהיה חם מדי...
אז היה יכול לקום ולהכריז בפשטות:
"כמה משעמם במשפחה!"
כדי שלא לומר זאת, כדי שלא לחשוב כך, הביט בתנור וחזר ואמר בלבו שזה היפה בכל התנורים שבהולנד, והסתכל באמא משכנע את עצמו שהיא אשה יפה, והחליט שלבתו יש עיניים חולמניות...
אבל כשהוא עובר לפני ה"בית" הנודע...
ייתכן מאוד שאילו נכנס שמה פעם אחת בלבד, היה הכול נגמר...
הוא היה ממשיך...
היה מחזיק איזו פמלה...
אולי היה עושה מעשים אסורים, כי דמיון יש לו יותר משיש לדה קוסטר הבן...
דלת הבית נפתחה ונסגרה, נשמע צלצול של פעמון אופניים, פעמון האופניים של קרל, ההולך לבית-הספר.
בעוד רבע שעה יגיע תורה של פרידה לצאת.
"הנה התה שלך...
הוא חם מאוד...
אתה בטוח שאתה לא חולה, קייס?"
"בטוח לגמרי."
עכשיו הוא מרגיש את תוצאות ההפרזה בשתייה.
כל עוד נשאר שוכב בלי נוע, נדמה לו שגופו נינוח לחלוטין, אבל כשהוא מתיישב לשתות את התה, הוא חש כאב חריף בעורף ומין סחרחורת תוקפת אותו.
"אתה חיוור.
אולי היו לך בעיות עם אוקיינוס 3?"
"לי?
כלל וכלל לא."
"אתה לא רוצה לספר לי מה קורה לך?"
"כן.
אני אגיד לך.
קורה לי שאני רוצה שיעזבו אותי במנוחה ויפסיקו לז...
לי את השכל!"
זה היה מרעיש לא פחות מלפגוש את יוליוס דה קוסטר בסן ז'ורז' הקטן.
מלה כזאת לא נשמעה בבית הזה מעולם, ומן-הסתם הניעה בו את אמות הספים, והנורא מכול, שהוא אמר אותה בלי כעס, בקור-רוח, כמו שהיה מבקש עוד תה או סוכר.
"תעשי לי טובה, אמא, תפסיקי לשאול אותי שאלות.
אני בן ארבעים ואני אולי כבר יכול להחליט בעצמי איך להתנהג..."
היא היססה לצאת, לא יכלה להימנע מלסדר את הכר שמתחת לראשו, נעצרה באמצע הדרך כדי לתת בו מבט עגום ולבסוף סגרה חרש את הדלת.
אני בטוח שהיא הולכת לבכות!
הירהר כששמע שנשארה עומדת בלי נוע על המישורת.
מוזר היה לו לשכב שם, במיטתו, בשעה כזאת, בלי להיות חולה, ולא ביום ראשון.
פרידה יצאה אף היא, ומעתה עברו עליו שעות בחיי הבית שלא חי אותן מעודו, שמע שהביאו את החלב, ואחר-כך שהחל ניקוי קומת המסד, דברים שהכיר רק להלכה.
הנחשקת מן השתיים היא ללא ערעור אליאונורה!
עם זאת, הוא לא מרגיש כלפיה כשווה עם שווה.
אם כי אינו נופל מהדוקטור קלאס:
שניהם בני גיל אחד והוא מנצח אותו תמיד בשחמט.
נוסף על כך, קלאס מעשן מקטרת, ורוב הנשים לא אוהבות את זה.
ופמלה, אִתה יהיה קל הרבה יותר.
בעיקר עכשיו, כשהוא יודע!
לחשוב ששנתיים היא גרה בחרונינגן והוא לא העז מעולם!
פתאום נזכר במשהו, קם והלך יחף על הלינוליאום, אחוז סחרחורת קשה יותר מכפי שחש מעולם.
הוא הלך לברר אם אשתו לא לקחה את החליפה שלו להברישה, כי אם כן, תהפוך את הכיסים ותמצא שם את חמש-מאות הפלורינים.
המקטורן היה על כיסא.
קייס לקח את הכסף, הסתירו תחת הכר וכמעט נרדם בחום ששב אליו במיטה.
כן פמלה, בה כדאי לבחור...
מדוע העיר לו קוסטר שבתו פרידה חומת שיער ואינה דומה לו?
זה נכון.
אבל קשה להעלות על הדעת שאשה כמו אמא תבגוד בו כבר בשנה הראשונה לנישואיהם!
הלוא מאז הכיבוש הספרדי יש בהולנד המון אנשים חומי שיער!
והתורשה, האם אינה מדלגת על כמה דורות?
וחוץ מזה, לא אכפת לו.
הנה משהו שהיה מפתיע את יוליוס דה קוסטר זה, שהתכוון להדהים אותו.
זה לא אכפת לו!
מרגע שהוא כבר לא נציג מוסמך והווילה שלו כבר לא שייכת לו, מרגע שפרט אחד בלבד השתנה, יכול גם כל השאר להתמוטט.
הוא מוכן לעשן מקטרת כמו קלאס, לאכול גבינה מסוג ג' ולהיכנס לכל בתי-הקפה פרגונינג שבעיר ולהזמין ג'ין בלי שמץ בושה בקולו.
קרן שמש באה, נכנסה במלוכסן אל החדר, בעד וילון המלמלה בדוגמת אפונים, והבליחה במראת הארון.
למטה התרוצצו שתי הנשים, מטלטלות דליים ומטליות, ומפעם לפעם אמא מנסה מן-הסתם להקשיב, תוהה מה הוא עושה.
צילצלו.
במסדרון התנהל ויכוח בקולות מהוסים.
מרת פופינחה עלתה, נכנסה לחדר בפנים מתנצלות ואמרה בקול עגום:
"באו לבקש את המפתח..."
המפתח של חברת "דה קוסטר", כמובן!
נראה שכולם עמדו לפני הדלת הסגורה, מגלגלים השערות מסמרות שיער.
"בכיס הימני של המקטורן..."
"אין לך מה לומר להם?"
"ממש לא."
"לא תשלח איזה פתק למר דה קוסטר?"
"לא!"
זה היה דבר שלא ייאמן, במלוא מובן המלה.
מעולם לא היה מעז להעלות על דעתו דבר כזה.
והראיה, כאשר דיברו לפנים על התרוששות, כדי להשלות את עצמם שהם עשירים, לא הגו אלא רעיונות מטופשים, כמו ניהול המשק ביאווה ותפקיד של קצין שני בספינה.
לעולם ועד לא!
לא זה ולא שום דבר אחר!
אם זה נגמר, זה נגמר, אחת ולתמיד, וצריך להפיק מזה תועלת!
הוא אף הצטער על שלא היה אמש ערני דיו להצהיר זאת באוזני דה קוסטר.
הוא הניח לו לדבר.
הלה התייחס אליו כאל מטומטם, ובכל-אופן, כאל ברנש ביישן, חסר כוח החלטה.
אבל ההחלטה נפלה כבר אז.
צריך היה להודיע לו בפשטות;
"מה הדבר הראשון שאני עושה?
נוסע לאמסטרדם לחפש את פמלה..."
זה חשבון נושן שצריך לסלקו.
אולי זה לא נשמע רציני מאוד;
אבל זה הדבר הדחוף ביותר, כי מה שמשפיל את קייס יותר מכול הוא שמעולם לא העז, שעבר כל שבוע לפני בית מסוים, מסמיק כתלמיד תיכון תאוותן, בעוד ש...
כך הוחלט אפוא.
קודם-כול פמלה!
ואחר-כך...
ימים יגידו!
אולי לא ידע קייס מה יעשה, אבל ידע היטב מה לא יעשה, וגם עניין זה נדון אמש, בלי שקייס יתעשת ויאמר את דברו.
הלוא דה קוסטר רמז על ארתור מרקמנס.
וקלאס רמז אף הוא לאותו עניין, וכאילו אמר:
"גיסך שוב בא אלי לבקש הלוואה.
טיפוס עצוב!"
ובכן, קייס לא יהיה מרקמנס שני.
הוא יודע את המצב בחרונינגן טוב יותר מכל אדם אחר.
לא עובר שבוע בלי שאנשים, בעלי דיפלומות רבות משיש לו, יבואו לבקש עבודה כלשהי, והבזויים מכולם הם דווקא הבאים בלבוש אלגנטי, אם כי בלוי, ונאנחים:
"הייתי מנהל בחברה פלונית.
אבל אקבל כל עבודה, כי יש לי אשה וילדים..."
הם הולכים מבית לבית, תיק תחת זרועם.
יש שמנסים למכור שואב-אבק חשמלי או ביטוח חיים.
"לא!" הודיע קייס בקול רם והביט מרחוק במראה.
הוא לא יחכה עד שיתבלו חליפותיו, שיישחקו נעליו, וחבריו למועדון השחמט ירחמו עליו עד כדי כך שיפטרו אותו מתשלום דמי חבר, כמו שהחליטו למען אחד החברים, בהצבעה של הוועד, מתוך נדיבות-לב כללית, וכל השאר...
וחוץ מזה, שום דבר דומה לא עומד על הפרק.
כמובן, לא היה בכוחו לחולל את מה שקרה...
אבל קרה מה שקרה, וצריך לנצל את זה...
"מה עכשיו?" צעק.
"הגברת דה קוסטר שואלת אם לא ידוע לך מה קרה לבעלה.
מתברר שלא חזר הביתה הלילה וגם..."
"מה זה אכפת לי?"
"להגיד לה שאתה לא יודע?"
"תעני לה שתלך לכל הרוחות יחד עם המאהב שלה!"
אחרי כן, אם עוד ידעה מרת פופינחה מה קורה לה...
"והעיקר, תסגרי את הדלת, בבקשה.
ותגידי למשרתת שלא תעשה רעש כזה בדלי שלה..."
ראשו כאב והוא קרא שוב לאשתו לבקש ממנה תפוח- זהב, כי פיו נעשה דביק ולשונו תפחה.
קרן השמש התרחבה.
ניכר היה כי קר בחוץ, האוויר יבש ומשכר, והיה אפשר לשמוע את קולות הנמל וצופרי הספינות שהגיעו לגשר הראשון שעל תעלת וילהלמינה ומבקשות לעבור.
האם אוקיינוס 3 עדיין קשורה לרציף?
ייתכן.
רב-החובל קנה כנראה מזוט בוריחטֶן, אצל מתחרה, שתהה על פשר הדבר.
הפקידים במשרד לא הבינו מה קורה וחיכו לבואו...
ובכן - הוא אוהב לעשות סיכומים ומפיק מהם מקדמת הנאה - קודם-כול פמלה...
יוליוס דה קוסטר אמר שהיא גרה בדירת מלון בקרלטון...
אחר-כך, חמש-מאות הפלורינים בכיסו, ייסע ברכבת, גם הוא ברכבת-לילה, "כוכב הצפון", למשל...
האם יעבור זמן רב עד שיגלו את בגדיו של יוליוס דה קוסטר?
לא רחוק מהמקום שהונחו בו יש חנות לאבזרי דיג.
הכובע השחור ודאי בולט על רקע השלג שעל הגדה.
"תשמעי, אמא, אם לא תפסיקי להפריע לי, אני..."
"קייס, זה נורא...
משהו שלא יתואר!..
הבוס שלך טבע...
הוא הת..."
"מה זה אכפת לי?"
וכשדיבר כך, הביט בפניו בראי, לוודא שהן שומרות בקפידה על סברן הצונן.
זה שיעשע אותו!
תמיד הסתכל בראי, אף כשהיה ילד.
מאמץ לו הבעה כלשהי.
הוא תיקן את הפרטים.
בעצם, אולי היה תמיד שחקן ובמשך חמש-עשרה שנה נהנה לראות לפניו דמות מכובדת וחסרת רגשות, דמותו של הולנדי טוב ובוטח בעצמו, בשמו הטוב, במידותיו הטובות, באיכות המעולה של כל דבר שברשותו.
"איך אתה יכול לדבר כך, קייס?..
אתה לא מבין מה שאני מנסה לומר?..
יוליוס דה קוסטר השליך את עצמו למים בכוונה..."
"אז מה?"
"אתה רוצה לומר לי שידעת משהו..."
"למה את חושבת שאני צריך להתעלף אם מישהו התאבד?"
"אבל הוא...
הוא הבוס שלך ו..."
"מותר לו לעשות מה שהוא רוצה, לא?
כבר ביקשתי ממך לא להפריע לי לישון..."המונית הורידה אותה בפינת השדרה.
רק חמישים מטרים הפרידו בינה לבין ביתה.
הרחוב הואר בפנסים שצבעו את חזיתות הבניינים בכתום, ובכל זאת התעורר בה חשש, כמו תמיד בשעת לילה.
היא הסתובבה לאחור אבל לא ראתה איש.
אור מבית המלון שממול שטף קטע של מדרכה בין שני עציצים מלבניים שסימנו את הכניסה למוסד בעל שלושת הכוכבים.
היא עצרה לפני דלת הכניסה לבניין, פתחה את הרוכסן של התא המרכזי בתיק כדי להוציא את צרור המפתחות ובו המפתח האלקטרוני, ואז קרה הכול מהר מאוד.
יד אחזה ברצועת התיק, יד שהגיחה משום מקום, יד של גבר שחרחר בז'קט קצר.
בתוך שבריר שנייה הציף הפחד את כל עורקיה וטיפס אל לבה, שם התנפץ לרסיסים של גשם קפוא.
בלי לחשוב היא לפתה את התיק, הגבר ניסה לתלוש אותו מידיה, אך כשהוסיפה להתנגד הוא פרש את כף ידו על פניה והטיח את ראשה במסגרת המתכת של הדלת.
היא התנודדה מעוצמת המכה, הרחוב הואר באלפי חלקיקים זעירים בוהקים כגחליליות שקפאו במקומן, חזהּ נרעד ואצבעותיה הרפו מהתיק.
האיש חייך, הרצועה ציירה מעגל באוויר והוא נמלט.
היא המשיכה להישען על הדלת, ועיניה עקבו אחרי הדמות שנבלעה בחשכה.
החמצן חדר לריאותיה בהפוגות סדורות, גרונה ניחר והרוק בפיה יבַש — אבל בקבוק המים היה בתיק.
היא הושיטה אצבע אל לוח המקשים, הקישה את קוד הכניסה, דחפה את הדלת לאט בגבה וחמקה פנימה.
דלת הזכוכית הממוסגרת בברזל שחור הציבה מחיצת ביטחון בינה לבין העולם.
היא התיישבה בזהירות על מדרגות השיש שבכניסה ועצמה את עיניה, חיכתה שמוחה יירגע וישוב לתפקד כרגיל.
כמו הוראות הבטיחות במטוסים, הנמוגות בהדרגה, כך נמוגו גם נורות האזהרה — תוקפים אותי;
אני עומדת למות;
גנבו לי את התיק;
אני לא פצועה;
אני חיה — וכבו בזו אחר זו.
היא הרימה את מבטה אל תיבות הדואר וקראה על אחת מהן את שמה, את שם משפחתה ואת הקומה שהיא גרה בה:
חמישית, בצד שמאל.
אלא שבלי המפתחות, בשעה שתיים בלילה, כמעט, אין לה שום דרך לפתוח את דלת הדירה השמאלית שבקומה החמישית.
הידיעה המוחשית הצטללה במוחה:
אני לא יכולה להיכנס הביתה וגנבו לי את התיק.
הוא כבר לא אצלי ולעולם לא אראה אותו שוב.
חלק ממנה נקרע מעליה כרגע באכזריות.
היא הביטה סביבה כאילו עומד התיק להופיע לנגד עיניה ובכך למחוק את ההתרחשות האחרונה.
אבל לא, הוא נעלם.
הוא אי־שם ברחובות, עקור מידה, מפרפר בידו של הגבר הרץ שתכף יפתח אותו וימצא את המפתחות שלה, את התעודות שלה, את הזיכרונות שלה.
את כל חייה.
היא חשה בדמעות הצורבות בעיניה.
פחד, ייאוש וזעם נמסכו ברעד שתקף את כפות ידיה, רעד שכמו לא אמר להפסיק, עד שהכאב בעורפה התחדד.
היא נגעה במקום הכואב, ירד לה דם, וחבילת הטישו, כמובן, היתה בתיק.
שתי דקות לשתיים, אמצע הלילה.
לא יעלה על הדעת לצלצל בדלת של אחד השכנים.
גם לא בדלת של הבחור הנחמד ששמו פרח מזיכרונה, זה שעבר לא מזמן לדירה בקומה השנייה ומתעסק בקומיקס.
נראה שהמלון הוא הפתרון היחיד.
האור בכניסה כבה והיא גיששה אחרי המתג.
כשנדלק שוב היא חשה סחרחורת קלה ונאחזה בקיר.
היא מוכרחה להתעשת, לבקש לישון הלילה במלון ולהסביר שהיא גרה ממול ושתשלם מחר.
היא קיוותה שפקיד הקבלה במשמרת הלילה יהיה נחמד — לא היה לה שום רעיון אחר.
היא הדפה את דלת הבניין הכבדה ורעד חלף בגבה.
לא מצינת הלילה אלא מתוך פחד מעורפל, כאילו חזיתות הבניינים כולאות בתוכן משהו מן ההתרחשות והגבר ההוא עומד לצאת כבמטה קסם מתוך איזה קיר.
לוֹר הביטה סביבה.
הרחוב היה שומם.
הגבר ההוא לא יחזור, זה ברור, אבל לא תמיד שולטים בפחדים, ובשתיים בלילה קשה להפריד בין מה שאינו הגיוני לבין מה שיוכל להיות.
היא חצתה את הכביש לכיוון המלון.
כמו מאליה אמרה להדק את התיק אל גופה, אבל לא מצאה אלא רִיק בין המותן לזרוע.
היא צעדה אל התחום המואר המחופה בגגון, ודלת ההזזה החליקה במסילתה.
גבר ששׂערו מאפיר הרים את מבטו לעברה מאחורי הדלפק.
הוא הסכים.
תחילה הסתייג מעט, אבל כשהתחילה לוֹר להתיר את רצועת שעון הזהב שלה כדי שישמש עירבון, הוא הרים את ידו לאות כניעה.
האישה חסרת הישע דוברת אמת, מן הסתם, היא נראית רצינית, והוא חש שהסיכוי שתשוב למחרת ותסלק את חובה הוא יותר מסביר.
היא השאירה לו את שמה המלא ואת כתובתה.
פקידי קבלה נאלצים להתמודד עם מקרים חמורים פי כמה מאשר לילה בהקפה לאישה בודדה שטוענת שהיא גרה ממול כבר חמש־עשרה שנים.
שיחת טלפון לידידים שאצלם בילתה את הערב היתה אמנם יכולה להיות פתרון, אבל המספר שלהם שמור בטלפון הנייד שלה.
ומאז עלייתם לגדוּלה של הטלפונים הסלולריים ושל מאגרי הזיכרון שבהם, לוֹר שכחה את כל מספרי הטלפון חוץ מהמספר שלה ומהמספר של מקום עבודתה.
נדחתה גם ההצעה של האיש להזמין פורץ מנעולים, כיוון שלור גמרה את פנקס ההמחאות שלה ואיחרה להזמין אחר.
הפנקס החדש יגיע לבנק רק בתחילת השבוע הבא.
חוץ מכרטיס האשראי שלה וארבעים האירו בשטרות, שהיו כולם בארנק, לא נשאר לה שום אמצעי תשלום.
במצבים מסוג זה מדהים להיווכח איך אלפי פרטים ששעה קלה קודם לכן נדמו טפלים לחלוטין נראים לפתע כעושים יד אחת נגדך.
היא הלכה אחריו אל המעלית ולאורך המסדרון אל חדר 52, שהשקיף על הרחוב.
הוא הדליק את האור בחדר, הציג לה בחטף את חדר האמבטיה והשירותים ולבסוף מסר לידיה את המפתח.
היא הודתה לו, הבטיחה שוב לסור למחרת בהקדם האפשרי.
פקיד הלילה חייך באדיבות, עייף מעט לשמוע את הבטחתה זו הפעם החמישית:
אני מאמין לך, מדמוּאזל, לילה טוב.
לור ניגשה אל החלון והסיטה את הווילונות.
הוא השקיף על הקומה שלה.
היא השאירה אור בסלון דירתה והעמידה כיסא ליד החלון הפתוח מעט כדי שבֶּלפֵגוֹר יוכל להסתכל החוצה.
היה משונה מאוד לראות את הדירה מכאן.
כמעט היה נדמה לה שהנה היא עומדת לראות את דמותה שלה חוצה את החדר.
היא פתחה את החלון.
בֶּלפֵגוֹר, קראה חרש...
בֶּלפֵגוֹר...
ופלטה את מצמוץ השפתיים המקוטע שיודעים כל בעלי החתולים להפיק.
לא חלף אלא רגע קצר וצללית שחורה זינקה אל הכיסא ושתי עיניים צהובות נלטשו בה בתדהמה.
איך ייתכן שאדוניתו נמצאת מעבר לכביש ולא בתוך הדירה?
היי, כן, זאת אני כאן...
אמרה לו ומשכה בכתפיים.
היא נופפה לו בידה והחליטה לשכב לישון.
בחדר האמבטיה היו מטפחות נייר והיא הרטיבה אותן וניקתה את הפצע שבראשה.
כשרכנה קדימה נתקפה שוב סחרחורת.
בשורה טובה אחת:
נראה שהדימום פסק.
היא נטלה מגבת, פרשה אותה על הכר ופשטה את בגדיה.
כששכבה במיטה, לא יכלה שלא לראות שוב בעיני רוחה את מהלך השוד.
האירוע, שנמשך שברירי שניות קטועים, נמתח עכשיו לרצף מואט אחד, גמיש יותר וארוך יותר מהילוך איטי בקולנוע.
כמו בתוכניות המדע, שמוצגות בהן בובות בהדמיות של התנגשויות בין מכוניות.
רואים בהן את פנים הרכב, את השמשה הקדמית שמתנפצת כמו שלולית מים אנכית, את ראשי הבובות הנעים קדימה באיטיות, את כריות האוויר שמתנפחות כמו מסטיקים ואת הפח שמתקמט קלות, כאילו פגע בו הֶדֶף חום רך.
מול הראי בחדר האמבטיה, לוֹרֶן התייאש מהגילוח.
המכונה החשמלית, שזמזומה היה פסקול ליקיצותיו מדי בוקר, פלטה חרחור גסיסה בו ברגע שהופעלה ומיד השתתקה, משאירה אחריה דממה.
לשווא הוא שיחק שוב ושוב בכפתור ההפעלה והכיבוי, טפח על הרשת, ניתק את המכשיר מהחשמל וחיבר אותו מחדש;
הבְּרָאוּן 860 בעלת שלוש הרשתות שבקה חיים.
לוֹרֶן היה מוטרד מאוד ולא הצליח להחליט סופית אם להשליך אותה לפח, לפחות לא ברגע זה.
הוא הניח אותה בחרדת קודש בקערית הצדף שהביא מיוון עשר שנים קודם לכן.
גם התער של ג'ילט שנמצא מוטל באחת המגירות התגלה כמיותר לאור הפתעה נוספת שציפתה לו:
כשסובב את הברז באמבטיה, בקעה ממנו נשיפה נכלולית.
אין מים.
ההודעה על הפסקת מים כללית נתלתה בכניסה לבניין כבר לפני שבוע אבל הוא שכח מהעניין.
לוֶֹרן הביט בעצמו בראי וראה גבר לא מגולח עם שיער פרוע במיוחד שכל הלילה התחכך בכרית.
המים בקומקום הספיקו בדיוק לספל קפה.
כשיצא מהבניין, העיף מבט בתריס המתכת של החנות.
בעוד שעה קלה הוא יסובב את המפתח בלוח האלקטרוני ויפתח אותו, ואז ינוד בראשו לשכנו, ז'אן מָרְטֶל ("הזמן האבוד, עתיקות — פריטים משומשים — קנייה־מכירה"), שיֵשב במרפסת בית הקפה של ז'אן־בּארת ולפניו כוס קפה הפוך.
אחר כך הוא ינופף לאשתו של בעל המכבסה ("היונה הלבנה — מכבסת עילית"), שתשיב לו נפנוף מאחורי חלון הראווה שלה, ולבסוף, כשיהיה התריס מורם, הוא יעיף מבט כהרגלו בחלון הראווה שלו עצמו, עם חדש על המדף, ספרי מתנה ורבי מכר לצד ספרים שאנחנו אוהבים ואסור להחמיץ.
בעשר וחצי בדיוק תופיע מָריז, ואחריה דמיאן.
הצוות יפגין נוכחות מלאה, והיום יתחיל בפריקת משלוחי ספרים ובהחלפה של פיסות מידע למיניהן:
"אני מחפש ספר אבל אין לי מושג מי כתב אותו וגם לא באיזו הוצאה הוא יצא, רק שהוא מתרחש בתקופת מלחמת העולם השנייה." והמלצות:
"מדאם ברתיה, הרומן הזה הוא בדיוק בשבילך, חיפשת משהו קליל שיסיח את דעתך בימים אלה;
אני אומר לך, את חייבת להכיר את הסופר הזה." והזמנות:
"הלו, שלום, מדברים מ'המחברת האדומה', אני צריך שלושה עותקים של דון ז'ואן, מולייר, במהדורת הכיס הלימודית של בּיבְּלִיוֹ ליסֵה." והחזרות:
"הלו, שלום, אני נאלץ להחזיר ארבעה עותקים של עצבות קיץ.
אני לא מצליח למכור אותם ואני מוכרח לרענן את מדפי התצוגה שלי." וגם תכנון מפגשים עם סופרים:
"הלו, שלום, מדבר לורן לֵטֵלִייה מ'המחברת האדומה'.
נוכל להזמין אלינו את הסופר שלך לחתום על ספריו?"
כשקנה את המקום, זה היה בית קפה מתפורר בשם "הקֶלְטי", בבעלותו של זוג מבוגר שחיפש קונה כדי לפרוש ולחזור לאוֹבֶרְן.
לורן נפל עליהם מהשמים ממש.
היתרון של בית הקפה היה שנמסר עם "דירת שרד" מעליו.
אבל היתרון הזה, שבהחלט צמצם מרחקים לאפס, טמן בחובו גם חיסרון:
לורן לעולם לא עזב את מקום העבודה שלו.
לורן הקיף את הכיכר שאליה פנתה "המחברת האדומה" ועלה ברחוב לָה פּוֹנְטי.
הוא החזיק את הרומן האחרון של פרדריק פּישיה, עם השמים כמסגרת.
בשבוע הבא יגיע הסופר לחנות כדי לחתום על ספרו, ולורן תכנן לשבת על כוס אספרסו כפול במרפסת של "ל'אֶספֶּרַאנְס", בית קפה שאותו פקד לעתים קרובות בטיולי הבוקר שלו, ולעבור על ההערות שכתב לעצמו בספר.
הרומן סיפר על חייה של איכרה צעירה במלחמת העולם הראשונה.
זה היה ספרו הרביעי של פּישיה, שעשה לו שם עם פרסום דמעות החול, רומן על חייל שמתאהב בנערה מצרייה בימי הכיבוש הצרפתי בהנהגת נפוליאון.
פּישיה הפליא להטביע את ייסורי הדמויות שלו ברגעים הגדולים בהיסטוריה.
מבקרי הספרות התקשו להגדיר אותו:
האם הוא לא יותר ממספר סיפורים מוכשר או שהוא סופר של ממש?
השאלה לא הוכרעה.
על כל פנים, הספר נמכר היטב והמפגש עם הקוראים ודאי יקצור הצלחה.
בעודו פוסע ברחוב, הוא קיבל מסרון ממָריז.
רכבת הפרוורים שהיא נוסעת בה עצרה בדרך והיא עלולה לאחר לשעת הפתיחה.
תעדכני אותי, מָריז, השיב לורן ופנה ברחוב ויוָן דֵנוֹן.
מול מספר 6 הוא הרים את מבטו וּוידא שהלקוחה שלו, מדאם מֶרְלִייה, פתחה את התריסים.
הגברת הזקנה, קוראת מושבעת ובת־דמות מושלמת של השחקנית מרגריט מוֹרֵנוֹ, נהגה להשכים קום:
אם לא פתחתי את החלונות שלי, סימן שאני מתה או לפחות בדרך לשם, היא אמרה לו פעם.
הם קבעו שבמקרה של תריסים מוגפים, לורן יחייג 100.
אלא שהכול היה כשורה בבית מספר 6, התריסים היו פתוחים.
כמעט היחידים ברחוב, בעצם, שכן יתר הדיירים ניצלו את בוקר יום שבת ליקיצה מאוחרת, והרובע היה שומם.
הוא המשיך בדרכו ברחוב פַּס־מוּזֶט.
קפה "ל'אספּראנס" ניצב בקצהו, בפינת השדרה והשוק של סוף השבוע.
פחי האשפה הוצאו אל מחוץ לשערי החצרות המקורות, ולצד כמה מהם עמדו פריטי ריהוט ישנים שהמתינו לשירותי הפינוי.
לורן חלף על פני אחד הפחים, האט את צעדיו — נדרשו למוחו שניות אחדות כדי לקלוט את התמונה — ואז הסתובב וחזר כלעומת שבא.
על מכסה הפח היה מונח תיק יד מעור סגול, במצב מצוין.
היו בו כמה וכמה תאים וכיסים מרוּכסנים, שתי רצועות רחבות, רצועת כתף ארוכה ואבזמים מוזהבים.
מבטו של לורן נשלח הנה והנה כמו מאליו;
זו היתה תגובה מגוחכת, שהרי אף אישה לא תגיח פתאום ותתבע בחזרה את רכושה.
התפיחה בתחתית התיק העידה בבירור שאינו ריק.
אילו היה ריק ובלוי, בעלת התיק היתה זורקת אותו לתוך פח האשפה ולא מניחה אותו על המכסה.
ובכלל, האם נשים זורקות את תיקי היד שלהן?
לורן חשב על האישה שחלקה אתו את חייו במשך שתים־עשרה שנים.
לא, קְלֶר מעולם לא זרקה שום תיק.
היו לה כמה תיקים והיא היתה מחליפה ביניהם לפי עונות השנה.
היא לא זרקה גם נעליים;
אפילו כשהתבלו כליל הרצועות הדקות של נעלי העקב שלה, היא תיקנה אותן אצל הסנדלר.
וגם כשלא יכול עוד הסנדלר לעשות דבר למענן, לורן לא ראה מעולם נעליים בפח במטבח, בין הקליפות.
הן פשוט נעלמו באורח פלא.
ובכל זאת נותרה בעינה האפשרות שמישהי נפטרה מהתיק שלה, למרות המחשבות הללו, שהחזירו אותו אל חייו הקודמים.
מצד שני, העובדה שתיק כמעט חדש מונח כך על מכסה של פח עשויה לרמוז על התרחשות של מאורע מטריד יותר.
שוד, למשל.
לורן שקל את התיק בידו.
הוא פתח מעט את הרוכסן של התא המרכזי, מספיק כדי להיווכח שהתיק מכיל לא מעט "חפצים אישיים", כמו שנהוג לומר.
הוא עמד להציץ פנימה, ואז אישה צעירה יצאה מהשער, גוררת אחריה מזוודה על גלגלים.
היא חלפה על פניו ואז סובבה את ראשה לאחור.
מבטיהם הצטלבו והיא האיצה מעט את צעדיה ונעלמה בקרן הרחוב.
בן רגע התחוור לו עד כמה מפוקפק הוא ודאי נראה:
גבר בודד, לא מגולח ולא מסורק, פותח תיק של אישה על מכסה של פח אשפה...
הוא סגר את התיק במהירות.
השאלה שעלתה כעת היתה שאלה מוסרית:
לקחת אותו או להשאיר אותו במקומו?
אי־שם בעיר, כמעט בוודאות, נשדדה אישה, וקרוב לוודאי שאיבדה כל תקווה לראות את התיק הזה שוב.
אני היחיד שיודע היכן הוא, חשב, ואם אשאיר אותו כאן הוא ייהרס בידי פועלי הניקיון או ייגנב שוב.
לורן הגיע לכלל החלטה.
הוא לקח את התיק והמשיך ללכת.
תחנת המשטרה היתה במרחק של עשר דקות הליכה.
הוא יפקיד אותו שם, ימלא טופס או שניים וילך לשבת בבית הקפה שלו.
נוכחות משונה.
כמו חיית מחמד שמישהו הפקיד בידיך והיא הולכת אחריך, אם כי בהסתייגות רבה.
לורן לפת את רצועת התיק כאילו היא רצועה של כלב וליפף אותה מעט בשקע כף ידו, כדי שהתיק לא ייטלטל בהפגנתיות לעיני כול.
הוא נשא חפץ שאינו שלו, גוף זר על כתפו.
אישה נוספת השפילה מבט אל התיק, ואז נעצה אותו בלורן.
עם כל צעד שהלך בשדרה גברה מבוכתו.
עכשיו נדמה היה לו שכל מי שחולף על פניו מלכסן מבט לעברו, והוא תפס כהרף עין עד כמה חריגה התמונה:
גבר עם תיק יד.
ואם לא די בזה, סגול.
הוא לא שיער בנפשו שההליכה עם החפץ הזה תהיה מטרידה כל כך.
ובכל זאת, נזכר, לפעמים היתה קְלֶר מפקידה בידו את התיק שלה, כשעלתה בחזרה לדירה כי שכחה את הסיגריות או כשנכנסה לשירותים בבית קפה.
אז היה לורן מוצא את עצמו באמצע הרחוב עם תיק של אישה.
במקרים הנדירים האלה הוא באמת הרגיש מין מבוכה מבודחת, שלא נמשכה הרבה כיוון שקלר היתה ממהרת לחזור ולהשיב לידיה את רכושה.
בכל פעם ופעם כזו אמנם נתקל לורן בנשים שזיהו בידו פריט של אחת מאחיותיהן, אבל הוא לא זכר שום חשד במבטיהן, אולי רק זיק של אירוניה.
הוא היה גבר שעומד ברחוב ומחכה לאשתו.
זה היה גלוי לעין, ממש כאילו נשא על החזה שלט שכתוב עליו:
אשתי כבר חוזרת.
חבורת נערות, תלמידות תיכון בג'ינס ואוֹלסְטאר, הצטדדה כשעבר, והוא שמע גיחוך ואחריו פֶּרֶץ צחוק מידבק.
הן צוחקות עליו?
הוא העדיף לא לדעת.
האם החשדנות התחלפה בלעג?
הוא חצה את השדרה והחליט להגיע לתחנת המשטרה דרך הרחובות הצדדיים.
חדר המתנה עם קירות בצבע מסטיק, מואר בחלון חסר ידית מזכוכית עמומה.
כיסאות פלסטיק, שולחן מצופה פורמייקה ושני משרדים שדלתותיהם פתוחות לרווחה;
המקום שאליו הגיעו אנשים כדי לדווח על גנֵבת החפצים האישיים שלהם נראה כמו לא פחות מלימְבּוֹ של תיקי יד אבודים.
חמש מבעלות התיקים האלה, בגילים שונים, ישבו בדממה.
באחד המשרדים תיארה ישישה מתייפחת, עם מקל ועם פלסטר גדול מעל לעין, איך גנבו את התיק שלה.
הגבר עטור השיבה שליווה אותה נראה מבולבל ולא ידע לאן לשאת את מבטו.
לורן מצא את עצמו באחד מכורי המַצרף של החיים, מהמקומות שכולם מייחלים שלעולם לא יצטרכו להיכנס אליהם:
חדרי מיון, לשכות מכס בשדות תעופה, מרכזי שיקום...
אתה חולף על פניהם וחושב שמוטב לך ככה, בחוץ, גם כשיורד גשם.
כך או אחרת, לא נראה את התיקים שלנו שוב, אמרה בקול שחרחורת נמוכת קומה שקראה במגזין לנשים Voici.
שוטר צעיר חצה את חדר ההמתנה בידיים עמוסות בגיליונות דפים משוכפלים.
סְלח לי...
אמר לורן.
אני רוצה למסור תיק יד.
חמש הנשים נשאו את מבטיהן אליו.
תצטרך לדבר עם אחד השוטרים האחרים, אדוני, אמר השוטר בחטף והצביע על אחד המשרדים.
גבר חסון, גלוח ראש, עם עיניים שקועות קם משולחן וליווה את אחת הנשים אל הדלת.
הוא העיף מבט בלורן, שהצביע על התיק הסגול.
אני רוצה למסור תיק יד שמצאתי ברחוב.
זאת מחווה אזרחית יפה, אמר השוטר.
הוא אמר זאת בקול גברי והוסיף:
בואי רגע, אָמֵלי.
בלונדינית גוצה יצאה מהמשרד וניגשה אליהם.
אמרתי לאדון שזאת מחווה אזרחית יפה (ניכר היה שהתמוגג מהניסוח).
הוא מוסר תיק יד.
הו, כן, יפה מאוד מצדך, אישרה אָמֵלי.
לורן חש שהשוטרת הצעירה מוקירה את האיש שטרח לסור בזמנו הפנוי אל תחנת המשטרה ולמסור תיק של אישה.
כמו שאתה רואה, המשיך הקול הגברי, כבר לאה במקצת, כל הגברות האלה מחכות, ולכן אתפנה אליך בתוך, נניח...
שעה, הוא אמר אחרי שנועץ בשעונו.
לפחות שעה, הטעימה אָמֵלי בלבביות.
עמיתהּ גיבה את דבריה בניד ראש.
אם כך, אולי אחזור מחר בבוקר, הציע לורן.
כרצונך.
אנחנו פתוחים מתשע וחצי עד אחת ומשתיים עד שבע, אמר האיש.
אתה יכול למסור אותו גם במחלקת אבדות ומציאות, אדוני, הציעה השוטרת.
רחוב מוֹריוֹן 36, הרובע ה־15.
כשיצא מתחנת המשטרה הוא קיבל מסרון נוסף ממָריז.
הרכבת שלה ממשיכה בדרכה רק עכשיו, והיא לא תגיע בזמן לשעת הפתיחה.
לורן חלף על פני "ל'אספּראנס" בלי לעצור.
הוא יקרא את ההערות שלו על פּישיה בחנות.
משאית אשפה ירוקה עמדה מול הבניינים ושני פועלים צעירים, מחוברים לאייפוד, העמיסו את הפחים, שהתרוקנו בשאון אל הכף.
אם היה מגיע דקות ספורות לאחר מכן, אין ספק שהתיק היה מגיע לידיים אחרות או מכלה את ימיו במזבלה תחת כיפת השמים, והשחפים לבדם אורחים לו לחברה.
השומר הזמני של הרכוש השייך לאחרת עלה לדירה, הניח את התיק על הספה וירד לפתוח את חנות הספרים.
אפשר להתחיל את היום.
בשתים־עשרה וחצי בצהריים, אחרי שקראו את הפתק שהשאיר להם עמיתם ממשמרת הלילה בעניין הלקוחה החריגה במקצת, התחילו שני פקידי הקבלה לדאוג.
היא היתה אמורה לצאת כבר מזמן, ובכל מקרה לפנות את החדר עד הצהריים.
אחד מהם החליט לעלות עם מפתח.
כשהגיע לחדר מספר 52, הצמיד את אוזנו אל דלת העץ ובדק אם שומעים קול של מים זורמים.
הוא לא יכול להיכנס לחדר של אישה ולהסתכן באפשרות שתצא עירומה מחדר האמבטיה;
זה כבר קרה לו פעם, ולא היה לו חשק לשחזר את התקלה.
אבל חדר 52 היה שקט להפליא.
הוא הקיש בדלת כמה פעמים, וכשלא נענה החליט להשתמש במפתח ולהיכנס.
מהקבלה, גברתי, הוא אמר והדליק את האור.
לא פינית את החדר ואני מרשה לעצמי...
הוא השתתק בבת אחת.
לור היתה שרועה על המיטה, גופה העירום מוסתר בחלקו בשמיכה.
עיניה היו עצומות והיא נראתה שקועה בשינה.
הוא התקרב.
ראשה נח על הכר.
מדמוּאזל, הוא אמר בקול רם, מדמוּאזל, אמר שוב וניגש עוד צעד לעברה.
התחושה שמשהו אינו כשורה בחדר הזה התחדדה והחריפה.
מה לעזאזל קורה כאן, הוא מלמל לעצמו.
מדמוּאזל, אמר שוב, משוכנע שיֵענה בשתיקה.
הוא התקרב עוד;
שום שריר לא זע בפניה השלוות.
למרות הכעס המבעבע בו, הוא הופתע למצוא את עצמו חושב שהבחורה הזאת יפה, ומיד התנער והתמקד בעיקר:
היא נושמת?
נראה שכן.
הוא הושיט יד אל כתפה ונגע בה.
אין תגובה.
הוא טלטל אותה בעדינות.
מדמוּאזל...
עיניה נותרו עצומות וגופה לא זע.
פקיד הקבלה התבונן בעיון בשדיים החשופים של האישה הצעירה, ניסה להבחין ולוּ בניד קל של נשימה.
כן, מצוין, היא נושמת.
יונה נחתה ברעש על מעקה המרפסת והקפיצה אותו ממקומו.
ידו נשלחה כמו מאליה להסיט את הווילונות, אור השמש חדר לחדר והציפור התעופפה.
בְּחלון בבניין ממול הוא ראה חתול שחור על כיסא, כמו לוטש בו זוג עיניים פעורות.
הפקיד הרים את שפופרת הטלפון שעל שידת הלילה וחייג 9 לקבלה.
ז'וליאן, הוא אמר, יש לי בעיה עם האורחת ב־52...
תוך כדי כך נפל מבטו על הכר.
מתחת לראשה של לור היה כתם דם גדול שהדביק את שערה אל המגבת.
יש לי בעיה חמורה, הוא תיקן את דבריו, תזעיק אמבולנס, מהר.
כעבור חצי שעה הובלה לור על אלונקה שנדחפה כשלושים מטרים על המדרכה ואז הורמה אל הרכב האדום.
המילים "הֵמָטוֹמָה", "חבלת ראש" ו"תרדמת" נשמעו בחלל האוויר.
השמפו נזל על פניו מתחת למים הלוהטים.
אחרי שמכר עשרים ושמונה רומנים, תשעה ספרי מתנה, שבעה ספרי נוער, חמישה ספרי קומיקס, ארבעה ספרי עיון ושלושה מדריכי טיולים בפריז ובצרפת, ואחרי שהחתים ארבעה כרטיסי "מועדון לקוחות" וביצע ארבע־עשרה הזמנות, הגיע סוף־סוף יומו של לורן אל סופו.
הוא נעל את החנות ועלה לדירה, וגילה שחודשה אספקת המים.
כל היום הוא נאלץ להתנצל בחיוך על הופעתו המרושלת.
אחד הלקוחות אמר שהוא נראה כמו שאטוֹבְּרִיאן, אחר ציין את רֶמְבּוֹ בציור פינה של השולחן של פָנְטֶן־לָטוּר, אבל הוסיף בהסתייגות שכוונתו רק לשיער של המשורר.
לורן התנגב והוציא מהמגירה תער וקצף גילוח של ויליאמס, שאותם השכיל לשמור.
הוא התגלח, לבש ג'ינס נקיים וחולצה לבנה, נעל מוקסינים וסירק את שערו לאחור, נערך לפתיחת התיק כמו גבר המתגנדר לכבוד ארוחת ערב במסעדה בחברת אישה.
בתיבת האי־מייל שלו נערמו סְפּאמים למיניהם.
רובם פנו אליו בשמו הפרטי והמליצו לו בחום על ביטוח חדש או על חופשה ביעד יקר מאין כמותו במחצית הסכום המקורי.
"אל תחשוב יותר מדי," נאמר באחד מהם.
"לורן, הגיעה השעה לצאת לחופשה," הורה אחר בנימה חברית דיגיטלית.
היו גם פריטים מוזרים, כאלה שאפשר למצוא בפרסומות ברשת:
מטריות לכלבים, למשל.
הסְפּאם דרבן אותו ברצינות תהומית לרכוש את הפריט החיוני הזה למען "בן לווייתך, שיהיה אסיר תודה".
בכל יער המידע הזה לא היה שום אי־מייל אישי.
ובכל זאת הוא יאכל ארוחת ערב עם בתו.
היא ודאי תופיע בכל רגע במסנג'ר;
קְלוֹאֵה מעולם לא החמיצה פגישה.
הוא הוציא מהמקרר את שארית ההָאשי פָּרְמוֹנְטִייה והחליט לפתוח אחד מבקבוקי הפיקְסין שנתן לו לקוח נאמן.
הוא טעם מהיין, הבּוּרְגוֹן היה מושלם.
הוא חזר לסלון והכוס בידו.
התיק היה שם, מונח על הספה.
הוא עמד לפתוח אותו ואז הגיע מסרון.
דומיניק:
אולי הערב, אבל לא מאוחר מדי, יום ארוך, אספר לך, עדיין במשרד.
הבורסה צונחת, אם תשמע חדשות תדע מה אני עושה כל הערב!
נשיקות.
לורן לגם יין וענה בקצרה:
נשיקות בחזרה, נדבר.
אחר כך התיישב ישיבה מזרחית על רצפת העץ, הניח את הכוס לידו ונטל את התיק בזהירות.
הוא היה מרהיב עין, עם שני סוגי העור הסגולים, האבזמים המוזהבים והכיסים החיצוניים בגדלים שונים.
לגברים אין שום דבר דומה לזה.
לכל היותר יש להם תרמילים, או מזוודות בצורות קבועות שנקבעות על פי המידות של תיקיות מסמכים.
הוא לגם עוד לגימה מהיין בתחושה עמומה שהוא עומד לבצע מעשה אסור.
עבירה.
גבר אינו רשאי לחטט בתיק של אישה — אפילו השבטים הנידחים ביותר בעולם מצייתים לכלל הקדמון הזה.
גברים באזור חלציים לבטח לא מורשים לחפש חץ מורעל או שורש למאכל בתיקי העור של נשותיהם.
לורן מעולם לא פתח תיק של אישה.
לא את התיק של קְלֶר ולא את התיק של אמו כשהיה ילד.
למעט המקרים שבהם נאמר לו:
תוציא את המפתחות מהתיק שלי, או:
יש חבילת טישו בתיק, תן לי אותה.
הוא לא הכניס את ידו לתיק יד של אישה אלא אם כן קיבל רשות מפורשת לכך, שלרוב דמתה יותר לפקודה ועמדה בתוקפה פרק זמן מוגבל בהחלט:
אם לורן לא מצא את המפתחות או את חבילת הטישו בתוך פחות מעשר שניות, והתחיל לפשפש, היה התיק חוזר מיד לידי בעלת התיק.
התנועה לוותה במשפט נרגן שהותז תמיד בלשון ציווי:
תן לי את זה!
ומיד צצו המפתחות או חבילת הטישו.
הוא הסיט בעדינות את הרוכסן המוזהב עד הקצה.
התיק הדיף ריח של עור חם ושל בושם נשי.
מה שהייתי צריכה, בעצם, זו חברה כמוני, אני בטוחה שהייתי יכולה להיות החברה הכי טובה שלי.
חלום מהלילה האחרון:
חלמתי שבלפגור הוא גבר, זה היה מוזר אבל גם לא כל כך, ידעתי שזה הוא, הוא דווקא היה גבר נאה.
היינו בבית מלון מפואר ועלינו לחדר אחרי ששתינו כוסית בבר.
ישַנו במיטה ואחר כך התעלסנו במרפסת (תענוג גדול), התעוררתי, הוא חיכך את אפו באפי (במציאות, לא בחלום).
לזכור לקנות אוכל לחתולים, "ויבְּרָק פֵלָן" בטעם ברווז.
אני אוהבת לטייל על שפת הים אחרי שכולם כבר הולכים.
אני אוהבת את שם הקוקטייל "אמריקנו" אבל מעדיפה "מוֹחיטו".
אני אוהבת ריחות של מנתה ובזיליקום.
אני אוהבת לישון ברכבות.
אני אוהבת ציורים של נופים בלי אנשים.
אני אוהבת את ריח הקטורת בכנסיות.
אני אוהבת קטיפה וקטיפה מרוסקת.
אני אוהבת לאכול ארוחת צהריים בגנים ציבוריים.
אני אוהבת את אֵריק סאטי.
לקנות מארז שלם של סאטי.
אני פוחדת מציפורים (בייחוד מיונים).
לחשוב על עוד "אני פוחדת".
בדרך חזרה הביתה, כשאני נכנסת לקרון במֶטְרוֹ, מיד אני עושה רשימה של גברים "אפשריים".
(אף פעם לא הכרתי גברים במטרו.)
אני חייבת להיפרד מהֶרְווה.
הֶרְווה משעמם, זה נורא להשתעמם עם גבר משעמם.
אני אוהבת את האש באח.
אני אוהבת את ריח העץ השרוף.
את ריח האש בעצים.
נפרדתי מהֶרְווה.
אני לא אוהבת פרידות.
לחשוב על עוד "אני לא אוהבת".
השעה היתה כמעט אחת־עשרה בלילה.
לורן, עדיין על הרצפה, מוקף בחפצים, היה שקוע כל כולו בקריאה בפנקס מוֹלֶסְקין אדום.
מחשבות של אלמונית נפרשו בו על פני עשרות עמודים, לפעמים מחוקות ולפעמים מודגשות או כתובות באותיות דפוס.
כתב היד היה אלגנטי וגמיש.
היא ודאי רשמה אותן כשנחה עליה הרוח, במרפסת של בית קפה או בנסיעה במטרו.
לורן נשבה בקסמם של ההגיגים שהועלו על הכתב בשרשרת, אקראיים, מכמירי לב, מטורללים, חושניים.
הם פתחו צוהר אל נפשה של האישה עם התיק הסגול, ואף על פי שהרגיש אי־נחת מסוימת כשקרא את דפי הפנקס הקטן, הוא לא היה מסוגל להתנתק מהם.
הוא נזכר במשפט של סשה גיטְרי:
"כשאתה מביט במישהו בשנתו אתה כמו קורא מכתב שאינו מיועד לך.
"בקבוק היין התרוקן כדי מחציתו וההָאשי פָּרְמוֹנְטִייה נשכח על השיש במטבח.
החפץ הראשון שהוא מצא היה בקבוקון בושם מזכוכית שחורה:
"הָבָּניטָה" של מוֹלינאר.
הוא התיז ממנו, ובאפו עלה ריח של ילאנג־ילאנג ויסמין.
אחר כך שלה צרור מפתחות מעוטר בלוחית מוזהבת, חרותה בכתב חרטומים.
הבא בתור היה יומן קטן שבחלק מהימים נרשמו בו פגישות, עם שמות פרטיים וכמה שמות משפחה.
לא הופיעו בו שום כתובת ושום מספר טלפון.
כיאה לראשית ינואר, רק השבועיים הראשונים היו מלאים.
לורן הכיר את יצרן הפנקס, הוא מכר בדיוק כאלה במדף מוצרי הנייר ב"מַחברת האדומה".
בעלת היומן לא טרחה לכתוב את פרטיה האישיים בעמוד המיועד לכך.
הפגישה האחרונה שצוינה בו נקבעה לאמש:
שמונה, ארוחת ערב אצל ז'אק וסופי + וירְז'יני.
גם כאן לא הופיעו שום כתובת או מספר טלפון.
התוכנית היחידה לשבוע הבא נרשמה בעמודה של יום חמישי:
שש בערב, מכבסה (השמלה עם הכתפיות).
אחר כך הוא שלף נרתיק מעור סגול ואדמדם ובו מוצרי איפור וכלי טיפוח, ובהם מברשת גדולה ורכה שאותה הוא הצמיד ללחיו.
מצית מוזהב, עט כדורי שחור מתוצרת מוֹנבְּלָאן (אולי זה שבו כתבה בפנקס), שקיק של סוכריות ליקריץ — הוא נטל מתוכו סוכריה, שמיד הוסיפה טעם יערי מעניין ליין הפיקְסין שלו — בקבוק קטן של מים מינרליים, קְליפְּס לשיער מעוטר בפרח בד כחול ושתי קוביות פלסטיק אדומות.
לורן נטל אותן וזרק אותן על הרצפה.
חמש ושש.
תוצאה נאה.
מתכון לשקדי עגל שנתלש ממגזין כלשהו, מן הסתם מ־Elle.
חבילת טישו.
מַטען של טלפון נייד, אבל שום זכר, כמובן, לטלפון עצמו או לארנק.
שום תעודה מזהה.
במעטפה מקופלת היו ארבעה תצלומי צבע.
בראשון נראה גבר כבן שישים בשיער מאפיר־לבן, לבוש בסוודר אדום ובמכנסיים בצבע בז'.
הוא עמד על רקע נוף של אורנים וחייך.
לצדו עמדה אישה בלונדינית שנראתה בת גילו, בשמלה בגון לילך ובמשקפיים כהים, והושיטה יד לעבר מצלם התמונה.
התמונה נראתה מלפני עשרים שנה לפחות, אולי אפילו שלושים.
בתצלום השני נראה גבר צעיר בהרבה עם שיער שאטני קצוץ, עומד בידיים שלובות ליד עץ תפוח.
בתצלום השלישי ראה לורן בית וגינה עם עץ גבוה.
שום פרט בתצלום הזה לא רמז היכן נמצא המקום, ולא נכתבה עליו אף מילה.
קרובים וזיכרונות שלא הסגירו דבר, ושרק בעלת התיק ידעה לזהות.
החפצים היו רבים מספור.
לורן החליט להוציא כמה מהם בבת אחת.
הוא תחב את ידו לכיס שבצד השמאלי ודלה מתוכו בערבוביה את מדריך הפנאי השבועי "פֵּריסְקוֹפּ", משחה לשפתיים, חפיסת נוּרוֹפֶן, סיכת ראש וספר.
תאונה לילית של פטריק מוֹדיאנוֹ.
לבו של לורן החסיר פעימה.
האלמונית היא אפוא קוראת של מודיאנו;
נדמה היה לו שהסופר בעל הנטייה למסתורין, לזיכרונות ולחיפושי זהות שולח לו מסר.
מתי יצא המודיאנו הזה?
הוא לא זכר, משהו כמו תחילת 2000...
הוא פתח את הספר כדי לבדוק את שנת צאתו לאור.
גַלימאר 2003, נדפס בתחתית העמוד השמאלי, אבל מצדו השני של הדף השתקף עוד משהו, כתב יד.
לורן הפך את הדף ומצא שתי שורות כתובות בעט מתחת לשם הספר:
"ללור, מזכרת מהפגישה שלנו בגשם.
פטריק מודיאנו." האותיות ריצדו לנגד עיניו.
מודיאנו, הבלתי מושג מבין סופרי צרפת.
האיש ששנים על גבי שנים מסרב להשתתף במפגשי קוראים ומתראיין רק לעתים נדירות.
מודיאנו, שנימת קולו המהוססת, המשתהה תדיר, הפכה לאגדה, שהוא עצמו היה לאגדה.
תעלומה שקוראיו מתחקים אחריה מרומן לרומן כבר ארבעים שנה.
הקדשה אישית ממנו נראתה דבר בלתי סביר בעליל.
ובכל זאת הריהי כאן, שחור על גבי לבן.
מחבר רחוב החנויות האפלות גילה לו זה עתה את שם האישה עם התיק הסגול.
אני פוחדת מנמלים אדומות.
אני פוחדת כשאני בודקת את חשבון הבנק שלי ולוחצת על "יתרה".
אני פוחדת כשהטלפון מצלצל מוקדם בבוקר.
אני פוחדת להיכנס למטרו כשהקרון מלא עד אפס מקום.
אני פוחדת מהזמן שחולף.
אני פוחדת ממאווררים, אבל אני יודעת למה.
הגיע הזמן להפסיק לקרוא בפנקס האדום של לור ולרוקן את התיק עד הסוף בחיפוש אחרי רמז כלשהו, קלוש ככל שיהיה, שיעזור לאתר את שמה או כתובתה.
נשארו לו עוד כמה כיסים לחפש בהם, עם ובלי רוכסנים.
לורן לא שיער שתיק יד כלשהו עשוי להכיל פינות מסתור רבות כל כך.
זה היה מסובך אפילו יותר מלבתר דיונון על שולחן המטבח.
לא פעם נדמה היה לו שסיים לרוקן את הכיסים הקטנים, ואז הבחין בבליטה שהתגלתה כאבן קטנה, שוודאי נשמרה בנסיבות מיוחדות.
שלוש אבנים כאלה, בגדלים שונים, נטמנו במקומות שונים בתיק.
וגם ערמון, שלוקט מן הסתם באיזה גן ציבורי.
הוא חדל מעיסוקו, קם וניגש אל החלון ופתח אותו אל צינת הלילה.
הכיכר היתה ריקה.
ראשו הסתחרר קצת — האם היו אלה היין האדום והקיבה הריקה או מצבור החפצים שנפרש לנגד עיניו?
הוא לא ידע לומר.
לורן עמד לצלול שוב בערמה ואז נשמע צליל של מסרון.
הוא שכח לגמרי את דומיניק!
אצלך בעוד רבע שעה, מקווה שעוד לא נרדמת...
אף על פי שלא סיים, הוא מיהר לתחוב את הפריטים לתיק.
פעפעה בו טינה עמומה כלפי דומיניק על שאילצה אותו לקטוע את החקירה שלו כבר בשלביה הראשונים.
הוא טמן את התיק בצער בארון הבגדים.
הוא הסתרק מול הראי וחשב שבעצם היה יכול להשאיר את תכולת התיק על הרצפה ולספר את הסיפור לדומיניק.
אלא שהאפשרות הזאת לא מצאה חן בעיניו.
גם אם יתעלם מקנאתה החשדנית, לורן לא רצה לחלוק את התגלית שלו עם אף אחד.
נכון לעכשיו, לור של מודיאנו היא תעלומה שנוגעת רק לו.
היתה כאן אישה...
סליחה?
אמר לורן.
דומיניק לטשה בו את עיניה השחורות, והתספורת הקצרה שלה, שתמיד הדגישה את תווי פניה העדינים, שיוותה לה עכשיו מראה של עוף טורף.
מה פתאום, אף אישה לא היתה כאן, השיב לורן במלוא הביטחון שנשאר לו בשעה מאוחרת זו.
איך לעזאזל הצליחה דומיניק לזהות עקבות של חפצי אישה שסולקו מהחדר עשרים דקות קודם לכן?
נשים ניחנות בחוש שישי, אומר הפתגם הידוע.
אלא שזה כבר היה בגדר כישוף.
דומיניק נענעה את כוס היין שלה והשילה את אפר הסיגריה אל מאפרת הבדולח.
יש פה ריח של בושם, אמרה במבט ערמומי.
הבקבוקון השחור שבתיק!
ברוב טיפשותו הוא ריסס ממנו, וניחוח ה"הָבָּניטָה" עדיין ריחף בחלל האוויר.
אבל הוא לחץ רק פעם אחת, וזה היה לפני שעתיים!
בחוש חד של כלב ציד הבחינה דומיניק בשיירים של ריח שאף יצור אנושי בן המין השני — לורן היה משוכנע בכך — לא היה מגלה לעולם.
אף אישה לא היתה כאן, נשבע לך...
נשבע לך בבת שלי, בחנות שלי — אם היתה בחדר הזה אישה, אני פושט את הרגל בחודשים הקרובים.
לורן בחר את גזר הדין בזהירות;
הוא היה יכול להישבע בכל העולה על רוחו, כי הוא דיבר אמת:
אף אישה לא היתה בדירה שלו.
רק התיק שלה קבע בה את משכנו.
נראה שהשבועה פייסה את דומיניק.
אני מאמינה לך, היא אמרה.
אתה והאמונות התפלות שלך, לא היית אומר את זה אם זה היה שקר.
ומיד פתחה בתיאור הערב שהוקדש למעקב אחרי מסכי העולם כולו (פערי השעות כלולים), שדיווחו על הצלילות האחרונות בערכי המניות בבורסה ועל עסקאות טריות בשווי מיליארדים, זאת לשם כתיבת הטור הקבוע שלה ביומון מפורסם שבראש המוסף הכלכלי שלו היא עומדת.
לדומיניק היתה גם פינה ברדיו, ומזמן לזמן היא גם הופיעה בערוץ הטלוויזיה TF1.
תמיד היתה לו הרגשה משונה כשראה במסך הקטן את האישה שחלקה אתו את מיטתו, יושבת לצד עיתונאים אחרים או אנשי עסקים בולטים.
הם נפגשו באחת מתוכניות האירוח של הערוץ, כשלורן הוזמן לדבר על ספר חדש בעוד דומיניק ממתינה לתורה לשאת דברים בפינה הכלכלית.
היא קראה את הרומן, אהבה אותו ואמרה לו את זה.
המחבר עמד להגיע לחנות שבוע לאחר מכן כדי לחתום על ספרו, ולורן הזמין אותה.
בתום האירוע היא עדיין היתה שם.
מבטיהם הצטלבו למשך שבריר השנייה אשר בו, בלי לומר מילה, גבר ואישה שאינם מכירים זה את זה מבהירים זה לזה שהלילה רק מתחיל.
קדימה, בוא, מאוחר, היא אמרה לו ושמה פעמיה אל חדר השינה.
כשחיבק אותה לורן במיטה, הוא חש צורך בלתי נשלט להפנות את הראש לכיוון הארון, שם החביא את התיק, ובעוד דומיניק מנשקת אותו, המשפט "אני פוחדת מנמלים אדומות" נחקק במוחו לעד.
לורן התהפך במיטה וגילה שהוא לבדו.
הוא העיף מבט בשעון המעורר:
שש בבוקר.
גם במקרים שדומיניק השכימה קום, היא מעולם לא יצאה לפני שבע ותמיד הקפידה להיפרד ממנו.
לורן קם ומצא אותה עומדת ליד הדלת, לבושה ומוכנה לצאת.
את הולכת?
כן, ככה זה...
אני הולכת.
למה את מסתכלת עלי ככה?
הוא שאל.
השארתי לך פתק על השולחן הקטן, ענתה דומיניק בקרירות והידקה את חגורת המעיל.
לורן,  אחרי שנשבעת אתמול בלהט כזה, כדאי שתפקח עין על הבת שלך ועל הרווחים בחנות.
קמתי הבוקר מוקדם והלכתי לשכב על הספה לרגע, וזה מה שמצאתי על השטיח.
אולי נוכל לדבר על זה מתישהו...
או שלא...
זו החלטה שלך.
אני לא אעשה את הצעד הראשון, בזה אני יכולה להישבע לך.
דומיניק  מתחת לחתימתה הניחה דומיניק לראווה את סיכת הראש שהיתה בתיק.
לורן ודאי שמט אותה על השטיח כשמיהר לתחוב לתוכו את שאר החפצים.
עכשיו תגיד לי שזה של הבת שלך.
לא, זה לא של הבת שלי, אני אסביר לך הכול, אל תזוזי.
הוא הלך והביא את התיק מארון הבגדים והניח אותו על השולחן הקטן.
זה רק הולך ומשתפר...
מלמלה דומיניק, נדהמת מהתעוזה של לורן.
היא גם משאירה אצלך את הדברים שלה.
לא, ממש לא, את תצחקי כשאספר לך.
קדימה, תצחיק אותי, לורן.
מצאתי את התיק הזה ברחוב.
אתה עושה ממני צחוק...
פניה של דומיניק נחתמו באחת, ולורן חש סחרחורת של אדם הנאשם על לא עוול בכפו ואיש לא מאמין לו, אפילו הסנגור שלו.
לא, הוא גמגם, אני לא עושה ממך צחוק, אתמול בבוקר מצאתי את זה ברחוב, ברחוב פַּס־מוּזֶט, ליתר דיוק.
דומיניק הנידה לאט בראשה, ועיניה קפאו.
כן, בטח, תיק מלא דברים באמצע הרחוב...
כן, זה נגנב, זה תיק גנוב, אמר לורן.
ומה הוא עושה בתוך הארון שלך, התיק הגנוב הזה?
לורן פתח את הפה כדי לענות אבל לא הספיק.
ולמה לא סיפרת לי את הסיפור העסיסי הזה אתמול בלילה?
טוב, זה בגלל ש...
בגלל שלא הייתי אמורה למצוא סיכת ראש של אישה אחרת על השטיח!
שיסעה אותו דומיניק בקול.
לורן נאלם דום.
הדבר הראשון שהרחתי היה הבושם שלה, המשיכה דומיניק ועיניה שוטטו בחדר.
הייתי צריכה לקלוט, היה לך פרצוף מוזר...
לא, את טועה, כלומר, כן, נכון, זה הבושם שלה, ריססתי ממנו, אמר לורן והתחיל לחטט בתיק.
איפה הוא עכשיו, הבקבוקון הזה!
אני אראה לך אותו, הוא כאן, איפשהו...
אף פעם אי־אפשר למצוא כלום בתיקים שלכן!
התרגז.
הנה הוא!
קרא בתרועת ניצחון.
הוא לחץ על ראש הבקבוקון והנתזים התרססו באור הבוקר.
מרשים מאוד, הפטירה דומיניק ביובש, תמסור לה שהבושם שלה לא לטעמי.
לורן שמע את הדלת נטרקת.
הוא המשיך לעמוד באמצע הסלון בפה פעור, בקבוקון הבושם השחור בידו.
הוא לבש בחיפזון ג'ינס וטישֶרְט, השתחל לתוך המוקסינים ורץ אחריה, אבל דומיניק כבר הספיקה להיכנס למונית שפנתה בקרן הרחוב ונעלמה מהעין.
כשניסה לטלפן אליה הגיע היישר אל התא הקולי, אבל לא השאיר הודעה.
הוא קרס על דלפק בית הקפה של ז'אן־בּארת, לשם חזר ז'אן מַרְטֶל מציד שווקים מוקדם.
מוכר העתיקות הניח על הדלפק כמה קופסאות של טבק הרחה ובחן אותן בזכוכית מגדלת.
זה כמו חקירה, אמר הסוחר הזקן, צריך למצוא קצה חוט ואז למשוך בו.
ומה קצה החוט שלך?
שאל לורן בקול לאה.
על הקופסה הזאת יש סמל אצולה חצי מחוק, היא בטח היתה של איזה רוזן.
אם אזהה אותו, אולי תצפה לי הפתעה נחמדה.
לורן הניד בראשו, שילם תמורת הקפה וחזר לדירה.
התיק היה מונח על השולחן, ולידו המכתב.
אולי נוכל לדבר על זה מתישהו...
או שלא...
זו החלטה שלך.
הוא יתקשר אליה מאוחר יותר.
זה היה בעיקר עוול גדול;
אמנם כל הראיות מצביעות נגדו, אבל יש לו זכות להגן על עצמו, להסביר את עצמו.
אם כי בדיוק את זה הוא עשה, אלא שדומיניק פשוט לא האמינה לו.
הוא שתה קפה נוסף ופתח את תיבת האי־מייל שלו.
שוב הופיעו הסְפּאמים, לרבות האי־מייל שגילה דבקות במטרה בעניין המטריות לכלבים.
מאת:
Kloestar@gmail.com
אל:
laurent_letellier@gmail.com
נושא:
פגישה אתי  שלום למוכר הספרים המזהיר,  חמישי בערב סגור?
תפגוש אותי בשש אפס־אפס ב"פרנסואה", הקפה עם המרפסת ליד בית הספר, למעלה משמאל מול העץ הגבוה והפסל, איפה שאכלנו צהריים בחודש שעבר.
תתפוס שולחן בחוץ עם הפנים לרחוב.
בשורה הראשונה.
תלבש את הז'קט השחור ואת החולצה הלבנה עם הליוייס 501 הכחול־נֵייבי שקנינו יחד בשבת.
אחר כך נאכל ארוחת ערב.
מה תכין?
מתחשק לי פּוֹט־אוֹ־פֵה.
נשיקות, ק.
לורן חייך.
האי־מייל הזה נראה כמו הזמנה מאיימת מאיזו פילגש שתלטנית.
לא דובים ולא יער:
זו בסך הכול בתו בת החמש־עשרה.
דעתנית, יפהפייה ו"מניפּוּלטוֹרית מקצועית", כלשון אמה.
קְלוֹאֵה התמודדה עם הפרידה של הוריה בדרכה שלה:
אני חושבת שזה הגיוני, היא אמרה לאביה ממרום שתים־עשרה שנותיה.
אבל אני לא מוכנה שזה יבוא על חשבוני.
סליחה?
לְמה את מתכוונת?
אני רוצה דמי כיס כפולים.
סליחה?
הִקשה שוב לורן.
ובגלל שאני אגור עם אמא, אני רוצה חתול.
הפעם לורן לא ביקש סליחה.
הוא התיישב בכורסת הקטיפה ולטש עיניים באישה הקטנה שככל הידוע לו היתה תולדה של שילוב הגנים שלו ושל קלר.
משהו השתנה בדרך, הוא מעולם לא היה ילד חוצפן כל כך, גם לא קלר.
בבניין לידנו יש מישהו שרוצה למסור חתלתולה לבנה, אמרה לה קלר כמה שבועות אחר כך.
לא רוצה גורה לבנה, רוצה חתול זכר.
וגדול.
רוצה מֵיין קוּן.
קלר שיתפה את לורן בדרישה של הבת שלהם, אגב שימוש במילים "הבת שלך..." מאז גרה קלואה בבית של אמא שלה עם מֵיין קוּן ענקי.
איך תקראי לו, יקירה?
שאלו קלר ולורן.
פּוטין, ענתה קלואה בשלווה וחייכה כדי להגביר את הרושם.
הו, לא!
הזדעקה קלר, את לא יכולה לקרוא לחתול שלך ככה...
אבל העסק היה אבוד.
פוטין לא יצא מהחדר של קלואה אלא כדי להדס אל קערת האוכל או אל ארגז הצרכים, לא הרשה לאיש מלבדה ללטף אותו, והיה חוצה את הסלון בהתנשאות נוטפת בוז היישר אל הספה כדי לנעוץ בה את טפריו לנגד עיניה הנבעתות של קלר, ואז חוזר לחדרו וממתין לשובה של אדוניתו.
לורן הקליד בתשובה:
כן, יקירה, אהיה שם.
גם הפּוֹט־אוֹ־פֵה.
אפשר גם, במחילה, לוותר על 'מוכר הספרים המזהיר'...
נשיקות.
כעבור רגע תהה אם אמר מימיו לבתו, "לא, יקירה." הוא שלף מאחורי הספרייה שולחן קלפים מתקפל, הציב אותו ליד החלון וניגש לסיים מה שהתחיל בו אמש.
הוא הניח את התיק על משטח הלבד הירוק, הוציא את הפריטים והניח אותם באקראי.
הוא החליק באצבעו על כיס קטנטן בבטנה, נטול רוכסן, ומצא בו שני כרטיסי מטרו שלא השתמשו בהם וכרטיס של מכבסה.
נכתב בו התאריך של יום חמישי, והמילה "שמלה" הוקפה בעיגול.
הוא בדק ביומן.
כן, זה הכרטיס של "שמלת הכתפיות", אלא שהוא נתלש מפנקס רגיל ולא הסגיר שום סמליל או כתובת.
מיהי הלור הזאת, שאוהבת לאכול צהריים בגנים ציבוריים, פוחדת מנמלים אדומות, חולמת שהיא מתעלסת עם חתול המחמד שלה שהפך לגבר, מורחת שפתון ורוד־כתמתם וזוכה בהקדשה מאת פטריק מודיאנו?
לורן עמד בפני אישה־חידה.
היא היתה צללית מעורפלת מאחורי זגוגית מצועפת אדים, עם פנים שכמו נלקחו מחלום, ושתוויהן יתמוססו אם רק תנסה לחקוק אותם בזיכרונך.
זו בטח איזו זקנה בלה.
פסק הדין נחת כמו זבוב בקערת חלב, ולורן תלה עיניים נרגזות בתקרה.
הוא אכל צהריים בקפה של ז'אן־בּארת עם חברו פַּסְקַל מַסְלוֹ, שענה לתואר "החבר הכי טוב" שלו משחר נעוריהם.
מאז נקפו השנים.
האם פסקל עדיין ראוי לתואר?
מה שבטוח, אין לו מתחרים.
לשני הגברים לא היה בעצם כמעט דבר במשותף.
הם חלקו בעיקר מצב משפחתי:
שניהם היו גרושים.
אבל חוץ מזה, הדבק ששימר את ידידותם נשאר אי־אז בעבר:
מעשי קונדס בכיתה, פנטזיות על נערות בלתי מושגות או כאלה שמצטיירות כך, פרצי צחוק קולניים וסודות משותפים, בירות בפאב ואז תארים אקדמיים — כל אלה היו כעת רחוקים שנות אור מהמבוגרים שנהיו.
הם שימרו את הידידות הישנה כמו שני שחקני פוקר שממשיכים לטרוף קלפים ולהריק משקאות עד השעות הקטנות של הלילה, הרבה אחרי שיתר השחקנים פרשו מהשולחן ושכבו לישון.
לורן סיפר לו את הסיפור על התיק בתקווה רגעית שידידו ימצא בו עניין כמוהו.
למה אתה אומר את זה?
שאל לורן.
כי אתה לא יודע ואף פעם לא תדע מי האישה הזאת, השיב פסקל ולעס את האנטרקוֹט שלו.
יש לך בסך הכול תיק ושם פרטי, אין לך כתובת, והכי חשוב, אין תמונות.
כשאני הולך על מישהי אני יודע מי היא, הכול על השולחן:
צורה, גיל, תחומי עניין משותפים, מקצוע, צבע עיניים, שיער, גובה, משקל...
אחרי שהתגרש, גילה פַּסְקַל את אתרי ההיכרויות באינטרנט.
ברובם הוא נרשם בשמות בדויים, וכך פרש את רשתותיו בג'ונגל הווירטוּאלי של המודעות הקטנות.
עשרות פעמים הוא ניסה לשכנע את לורן להצטרף אליו.
באתרי השידוכים Meetic ו־Attractive World — האתר לרווקים עם דרישות — הוא היה "מנהלעל", והשמות המוזרים ורבי־המשמעות Shivers, Jimmy, Magnum ו־Thebest, שבחסותם ביקר באתרים Adultery.com, Infidelity.fr, Ashleymadison.com ו־Adoptaman.com בהתאמה, הסוו אדם אחד:
פסקל.
בעודו פנוי בכל עת לסְטוּצים של לילה ושל סופשבוע, הוא הקפיד להציג את מועמדותו גם למערכות יחסים "רציניות", שבעזרתן מירק את מצפונו.
אני מפיק את המירב מהמצב, נהג לומר, והיה חותם את ההכרזה בחיוך מרוצה מעצמו.
לורן חשב שפסקל נשאב אל תוך שיא הרדידות שהעולם המערבי מסוגל להציע, ומנהל את חיי האהבה שלו, שלא לומר את חיי המין שלו, כמו מנהל מוצר בחברה קטנה.
באחת מארוחות הצהריים המשותפות שלהם הראה פסקל ללורן את הקובץ המדובר במחשב שלו.
קְליק אחד, ומיד הופיעו שלוש תיקיות נפרדות מעוטרות בתצלומי נשים:
"מחסן" לנשים שכבר שכב אִתן, "בתהליך" לאלה שהתחיל לצאת אִתן, ו"על הכוונת" לאלה שתכנן לכבוש בעתיד.
אתה צוחק עלי...
יש לך ממש תיקיות?
איזו שאלה, נעלב פסקל.
זה דורש כושר ארגון, יש לי בהן אפילו תת־קבוצות:
נימפומניות, ביישניות, נודניקיות, פריג'ידיות...
תעשה לי טובה, אני לא רוצה לראות את זה, מחה לורן.
פסקל משך בכתפיים וסגר את המחשב.
מבחינתו לורן היה שריד מהעבר, איש "העולם הישן" של הפגישה המקרית, של החלפת חיוכים במרפסת בית הקפה או של שיחה נלהבת על ספר.
ואילו בעיני לורן הפך פסקל ל"סרסור של עצמו" כשהציג תמונות שלו בתור דוגמן של בית אופנה:
מחייך, תקריב פנים, תצלום גוף בחולצה פתוחה ובז'קט אפור מוטל על הכתף, או לחלופין חשוף חזה ובבגד ים, בתמונות שצילמה אשתו חמש שנים קודם לכן בחוף בקורסיקה.
הוא ניסח בעוד מועד תשובות לשאלות בנוסח:
"מהן, לדעתך, שלוש המעלות העיקריות שלך?" או "האם אתה מחפש קשר:
א.
רציני;
ב.
חברי;
ג.
פרוע?" פסקל עדכן עכשיו את לורן באירועים המכוננים האחרונים בחייו.
בנו נפצע בתאונת קטנוע, ובתו לא מדברת אתו מאז שאחותה הגדולה של אחת החברות שלה הראתה לה תמונה של הגבר שהיא מתכתבת אתו באינטרנט — לא אחר מאשר...
פסקל.
לורן ויתר על הכוונה להזמין את ידידו הביתה ולהראות לו את התיק.
המחשבה שחלפה בראשו לפני ארוחת הצהריים נראתה לו עכשיו מוטעית מיסודה.
הוא לא רצה שעיניו של פסקל ישוטטו על חפציה של האלמונית, וּודאי וּודאי שלא רצה לשמוע את הערותיו הגסות:
שטויות של נשים, אתה מבזבז את הזמן, למה אתה לא זורק הכול לפח?
אתה מחפש הרפתקה?
תיצור לך פרופיל באחד האתרים.
ומה שלום דומיניק?
שאל פסקל.
מצוין, תודה, ענה לורן קצרות.
הבוקר שמעתי אותה ברדיו, איזה ניתוח חד!
גם חריפה וגם יפה, אתה בר מזל.
הוא רוקן את רוטב הבּיאַרְנֶז וסיכם:
נועדתם זה לזו.
לורן שתק.
הוא היה אנוס להודות שחברו צודק;
בלי תעודת זהות או תמונה, האישה עם הפנקס האדום נותרה בגדר תעלומה, עם סיכויים טובים להגיע בקרוב למחלקת אבדות ומציאות.
גינה.
דומה מאוד לזו שבבית ילדותה, אם כי לא זהה לגמרי.
בגינה הזאת היתה מין מסלעה מאחור, ליד חומת הלבֵנים.
אם התרכזה הצליחה אפילו לשמוע את פכפוך המים על האבנים.
היתה לה תחושה ברורה שחתול סיאמי גדול מתחרדן בשמש על כפות רגליה היחפות.
זו היתה תחושה משונה למדי, אבל לא היה לה ספק:
היא בגינה הזאת.
מגע הדשא על עורה היה מוחשי לחלוטין.
החתול שלא ראתה ושנמנם על כפות רגליה יכול להיות רק סַרְבָּקַן.
גם הוריה היו כאן.
לא רחוק מהעץ הגבוה שמתחתיו הוצב השולחן לארוחות הצהריים הקיציות.
אביה היה הולך לשוק שבכיכר וקונה צדפות וסרטני עכביש.
הוא היה פותח את הצדפות בזמן שאמה שלקה את הסרטנים עם עלי דפנה.
השריון שלהם היה מאדים לגמרי.
ואם סחטו לימון על הקרום של הצדפה, היא היתה שבה ומתכווצת.
סימן שהיא טרייה מאוד, נהג אביה לומר.
שעת הארוחה התקרבה והשעונים עמדו מלכת אי־אז בתחילת שנות השמונים;
מאז לא זעו המחוגים ולוּ מילימטר.
שלושים השנים שחלפו התמוססו באוויר.
לור רק חלמה שגדלה והיתה לנערה ואחר כך לאישה, שרכשה מקצוע וקנתה דירה ושהיא משלמת חשבונות.
איזו מחשבה מצחיקה, ילדה שמשלמת חשבונות!
הבעיות היחידות שמטרידות אותך בגיל הזה הן בעיות במתמטיקה או בלשון:
האם אפשר להשתמש במילת היחס "את" לפני נושא?
לא.
למה?
כי ככה זה.
בסדר, אבל למה?
נו, באמת, מספיק עם השאלות הטיפשיות.
ככה זה, נקודה.
תלמדי וזהו, כבר שיגעת אותנו עם השאלות שלך, לור.
היא רק חלמה על כל המפגשים והדרכים העקלקלות שלבסוף הובילו אותה אל דממת הסטודיו של גַרְדהִייר.
היא רק חלמה שפגשה יום אחד את קְסַבְיֵה וָלַדיה.
אני כתב צבאי, אני מצלם תמונות באזורי קרבות.
זה בטח מסוכן...
כן, לפעמים, הוא חייך.
החיוך המתוק, העצוב, שמיד התלוו אליו שתי גומות חן, טלטל את נפשה.
גם עיניו, שוודאי ראו יותר מדי מוות ברחבי העולם.
היא רק חלמה על תיק העבודות שלו, ובו תצלומים של אפגניוֹת ברעלה, של ילדים בין עיי חורבות בצ'צ'ניה, של לוחמי חיזבאללה בלבנון.
וגם על התצלום של קְסַבְיֵה לצד אחמד שאח מסעוד.
השם הזה, אחמד שאח מסעוד, שנֶהֱגָה במבטא ערבי עם הלשון המתפתלת כנגד השיניים החותכות.
כל זה היה רק חלום.
בדיוק כמו חמש שנים אחר כך, כשצלצל הטלפון בדירה בשמונה ועשרים בבוקר ומעברו האחר של הקו נשמע קולה של אשת שר החוץ.
קול נבוך, מהוסס, קול שהסגיר פחד.
הקול הזה בישר לה — היא הבינה זאת ברגע ששמעה אותו — שבשניות הבאות עומדים חייה לקרוס.
כמו לוחות קרח במשקל של טונות רבות, שניתקים מהקרחונים עם הסדקים הראשונים וצונחים בדממה לתוך המים הקפואים של האוקיינוס הדרומי.
הקול אמר:
לבעלך קרה משהו בעיראק, משהו חמור, חמור מאוד...
השתררה שתיקה ממושכת עד שהגתה לור את המילים:
הוא מת...
כן?
שוב שתיקה, קצרה יותר, ואז הוטלו המילים "כן, גברתי" אל חלל האוויר.
גם קְסַבְיֵה היה בגינה.
לא היה לה ספק שקולו נשמע עכשיו מרחוק, מליד העץ.
הוא מדבר עם אביה.
אמה במטבח, וסַרְבָּקַן ודאי זז מעט על רגליה כדי לקבל נתח סרטן.
הכול כה ממשי בשעת אחר הצהריים הקיצית הזאת, ואף על פי כן הבית נמכר כבר מזמן וכולם מתו.
החתול סרבקן נקבר בירכתי הגינה ליד קיר הלבֵנים, במקום שזורם בו עכשיו המפל המשונה שלא היה ולא נברא.
הוריה של לור טמונים בבית הקברות מוֹנפַּרנאס ואפרו של קסביה פוזר בבוקר סחוף רוחות בלה האג.
הצלילים שהגיעו עכשיו לאוזניה איבדו בן רגע כל קשר לגינה:
שני קולות של נשים חיוו דעה על הפרקים האחרונים בסדרת טלוויזיה אמריקאית.
שניהם הסכימו שהשחקן שמגלם את הגיבור הוא כובש לבבות אמיתי.
אחד מהם הרעיף שבחים על שערו המאפיר ועל קולו הסמכותי.
גבר שבגברים, התפעם הקול.
לא, אין ספק שתחילת שנות השמונים חלפה כבר מזמן.
הקולות התקרבו.
בּוֹליֵה אומר שבתוך שבעים ושתיים שעות היא תצא מזה.
ביקרו אותה בני משפחה?
בחור גבוה ורזה עם שיער בלונדיני קצר הגיע אתמול בערב, מבוהל כהוגן, השיב הקול השני.
בחור קצת נשי, בטח הומו.
הוא נשאר עד שביקשו ממנו ללכת.
אמר שהיא אחותו, אבל אין להם אותו השם.
ויליאם, רצתה לור להגיד.
זה ויליאם.
אבל שום צליל לא בקע מפיה.
שום דבר.
ועל כורחה היא חזרה לגינה.
סרטני העכביש היו מוכנים ואמה ביקשה מרחוק שמישהו ידאג ליין הלבן.
היא קמה מהדשא והלכה למטבח.
היא חשה בקרירות המרצפות מתחת לכפות רגליה היחפות, וכשפתחה את דלת המקרר, ראתה שאביה צינן שני בקבוקי פּוּאי פְוויסֵה.
בשעה הזאת היו אנשים מעטים במרפסת בית הקפה.
לורן בחר שולחן "בשורה הראשונה", כלומר, שולחן שהשקיף ישירות על המדרכה.
הוא התיישב מתחת לאחד מתנורי הגז שהוצבו במרפסת כדי לחמם את הלקוחות.
ז'קט שחור, חולצה לבנה, ג'ינס ליוייס וצעיף כחול שקנתה לו קלר עשר שנים לפני כן — בדיוק על פי ההנחיות.
השעה היתה כמעט שש.
הוא הזמין אספרסו והעביר את הזמן בהתבוננות ביושבים סביבו.
כמה גברים שהקדימו לצאת מהמשרד לגמו בירה.
הם נראו תשושים אבל התאמצו לצחוק כשהחליפו סיפורים מיום העבודה.
אישה ישבה בגפה במרחק לא רב ממנו, שקועה במסך של קורא ספרים אלקטרוני.
לורן הִטה קלות את כיסאו לעברה.
המכשיר הזה אִפשר לה לטעון בתוכו ספרייה שלמה ולשנע אותה בתוך תיק.
האם ישרוד הספר המודפס אל מול הטכנולוגיה הפלאית הזאת?
למרות הרווחים הנאים שהניבה "המחברת האדומה", לורן פקפק בכך לא פעם.
ילקוט שחור מוטל על הכתף, ג'ינס מהוהים, חגורת פאנק עם מסמרים, מגפוני ז'מש בהירים על עקבים (סלע מחלוקת עם אמה), ז'קט התכלת האהוב עליה ומתחתיו חולצת גולף צמודה, שחורה הפעם.
זו היתה ההופעה הקבועה שלה, פחות או יותר, ובכל זאת נדרשה לה בכל בוקר חצי שעה ויותר כדי לבחור אותה, לדברי קלר.
היא התרחקה מעט מחברותיה ללימודים, שעמדו בהמשך הרחוב ליד שער הכניסה של הגימנסיה.
המבוגרות בהן עישנו סיגריות.
היא התקרבה לשולחן של אביה, הטילה בכבדות את הילקוט על השולחן והתיישבה.
אז מה, מיסטר בּוּקמֶן, מכרת הרבה ספרים?
אני לא מקבל נשיקה?
כן, אבל אחר כך, היא אמרה ופנתה אל הרחוב, עכשיו אני עייפה, אני אחרי שבע שעות לימודים, קולט מה זה?
פשוט מזעזע.
את צודקת, אני לא קולט, מלמל לורן.
ואני צמאה, היא המשיכה.
אני מתה, מיובשת לגמרי, מתחשק לי שנדי.
לא בא בחשבון, אסור לך לשתות אלכוהול במרפסת של בית קפה.
אז לימונדה?
סגוּר.
מה בשביל מדמוּאזל?
שאל המלצר.
לימונדה סחוטה עם שתי קוביות קרח ופלח לימון, וגם קשית.
כבר בדרך, מדמוּאזל...
השיב המלצר ולכסן מבט משועשע אל לורן.
קְלוֹאֵה הפנתה מבט חטוף אל הרחוב ומיד החזירה אותו אל אביה.
את מחכה למישהו?
ממש לא, התגוננה, למה אתה שואל?
סתם...
הכנתי פּוֹט־אוֹ־פֵה.
יש!
הפּוֹט־אוֹ־פֵה שלך הכי טעים בעולם.
כל חורף בֶּרְטראן מכין את התבשיל הזה כמה פעמים, ואיכשהו תמיד מצליח להרוס אותו, האידיוט הדפוק הזה.
אל תדברי בגסות, בבקשה.
קלואה לא ענתה, רק פנתה שוב לכיוון הרחוב ובית הספר.
בֶּרְטראן היה הגבר החדש בחייה של קלר.
הוא היה צלם, אבל צילם רק מזון.
עם קהל הלקוחות שלו נמנו מבכירי המסעדנים ועד יצרנים של מזון קפוא.
בֶּרְטראן ודאי חלם להיות ריצ'רד אָבֵדוֹן הבא או גִי בּוּרְדֶן החדש ולהעמיד ידוענים ודוגמניות מול המצלמה שלו, אבל הוא נאלץ להסתפק בתקריבים של רוֹסטבּיף בפטריות יער או של פילֵה בקלה בחמאה.
עם זאת, הוא הקים חברה משלו, העסיק שישה אנשים והרוויח המון כסף אחרי שהשתלט על פלח השוק של צילום מזון גוּרמה.
הוא לא קרא ספרים, לא ספרי עיון ולא פרוזה, רק ירחונים הקשורים לצילום או לבישול.
לורן הביט בבתו:
באיפור העדין על צדודיתה המושלמת, בקימור האף הרך אך הנמרץ, בעיני השקד, בגבות העדינות ובשפתיים המלאות — היא גדלה והיתה לאישה יפת תואר.
ואם לא די בכך, היא ירשה מקלר את כפות הידיים הדקות והארוכות, שפרקיהן כה צנומים עד שתמיד צריך להוסיף בשבילם שני נקבים לרצועת השעון.
יש לך צמידים חדשים, ציין לורן.
כן, ראית?
מהמם, נכון?
זה מותג חדש, סוּפּר־שיק, אני חולה עליהם.
שתי נערות עם שיער בלונדיני ארוך, חצאיות מיני, אוֹלסְטאר וילקוט מוטל על הכתף פסעו עכשיו לכיוון בית הקפה.
המלצר הניח בחגיגיות על השולחן את כוס הלימונדה ששתי קוביות קרח צפות בה, פרוסת לימון מעטרת את שפתה וקשית ורודה מונחת לצדה.
מגניב, אמרה קלואה וקירבה את הכיסא שלה לכיסא של אביה.
איזה כיף לשבת כאן יחד, אמרה והתרפקה עליו.
כן, אני תמיד שמח לבלות אתך, וגם גאה מאוד, אמר לורן בחיוך.
שתי הנערות עצרו ליד השולחן שלהם.
קלואה הרימה את מבטה אליהן.
הבנות הסתכלו זו בזו בשתיקה ואז פנו אל לורן.
הבלונדינית עם השיער הקצר יותר התיזה בקול צווחני ויהיר:
אתה אבא של קלואה, נכון?
באותו הרגע ממש, מתחת לשולחן, קצה עקב של מגפון ז'מש ננעץ במוקסין הימני של לורן.
הוא קפא במקומו, הכאב מאיים להציף את לבו, והתיק את מבטו אל בתו.
הוא הכיר אותה טוב מכדי להתכחש למבע העז בעיניה:
בהלה ותחינה.
"כן, אני אבא שלה.
שלום לכן, בנות, עם מי יש לי הכבוד?" לא תהיה כמדומה התשובה הנכונה.
בשבריר השנייה שהוקצב לו כדי לענות, ובעוד העקב מסרב לסור מרגלו, הספיק לורן לומר לעצמו שאין סיכוי, בתו לא היתה מעיזה.
אבל קול פנימי ענה לו:
דווקא כן, לורן, אתה מכיר אותה, זה בדיוק מה שהיא עשתה.
מה עוד זה יכול להיות?
אי לכך, הוא פנה לאטו אל הבנות והשיב להן בחיוך קפוא:
למה אתן שואלות?
אהה, אהה...
כי...
גמגמה הבלונדינית עם השיער הארוך יותר.
זה לא אבא שלי, זה החבר שלי, אמרה קלואה בגאווה.
ועכשיו אולי תניחו לנו?
היא הוסיפה בקוצר רוח מעושה והסירה סוף־סוף את העקב מהמוקסין של אביה.
שתי הבנות נסוגו צעד לאחור בלי להתיק את עיניהן מלורן.
סליחה, מלמלה זו עם השיער הארוך יותר.
טעות שלנו, החרתה־החזיקה אחריה השנייה, חיוורת.
אנחנו הולכות.
והן מיהרו לחצות את הרחוב.
לורן הביט בהן כשהתרחקו על המדרכה ממול.
הן החוו עכשיו תנועות ידיים רחבות, ואז דחפה אחת מהן את חברתה בזעם.
איזה בושות, אלוהים!
היא צווחה בחשכה המתפשטת.
הלילה הן יחתכו לעצמן את הוורידים, הכלבות האלה, אמרה קלואה בנחת, וחיוך ארסי על פניה.
להגיד שאבא שלה הוא החבר שלה.
זה כבר שיא השיאים.
אבל כשנסעו הביתה הפריכה בתו של לורן את כל טיעוניו בזה אחר זה:
הוא לא תופס, בתקופה שלו, הכול היה אחרת.
התקופה של לורן היתה עידן פרה־היסטורי.
עולם בלי טכנולוגיה, עולם שהיו מתקשרים בו הביתה, עולם שבו נערות יפות גרמו ללבך להחסיר פעימה ונטעו אותך במקומך, עולם שהעבירה החמורה ביותר בו היתה לקנות מגזינים כמו "פּנטהאוּז" או "פּלייבּוֹי" ולהזיל ריר על נשים עירומות בביריות ובתנוחות עוגבניות שנפרשו על פני שני עמודים.
לכל אלה לא נשאר זכר בעולם של בתו.
לדבריה, חוץ מחברתה שַרְלֶן, אוכלוסיית הבנות בבית הספר מורכבת אך ורק מכלבות נרקיסיסטיות שכל מה שמעסיק אותן הוא לק בציפורניים.
והבנים, הם פשוט חבורה של בתולים פסיכופתים שכל היום רק צופים בפורנו קשה באינטרנט ומנסים לשדל את קלואה להדגים להם את התנוחות שראו.
אבל אחרי הסצנה היום בבית הקפה תהפוך קלואה ל"מורמת מעם", אף אחד לא יעז יותר להטריד אותה והיא תזכה לשקט המיוחל.
השמועה שאוּששה עכשיו, שיש לה חבר שמבוגר ממנה בהרבה ושהוא אפילו חתיך, תתפשט בתוך שניות ברחבי בית הספר וקרוב לוודאי שכבר הגיעה לפייסבוק.
נכון, שאלו אותה מיהו בפעמים הבודדות שהוא בא לאסוף אותה מבית הספר מאז תחילת השנה.
נכון, יום אחד היא אמרה שהוא לא אבא שלה.
נכון, היא ביקשה ממנו במחשבה תחילה לשבת בשולחן הזה כדי שהכלבות יראו אותה אתו.
לא, היא לא העלתה בדעתה שיהיה להן אומץ לפנות אליהם.
ותודה על שיתוף הפעולה, אתה מבין עניין.
מבין עניין, רטן לורן.
אבל כשהוסיפה, בכל אופן זה אמור להחמיא לך בטירוף, הוא התלבט אם לסטור לה או להבליג.
למען שלוות הערב שלהם, הוא בחר באפשרות השנייה.
LA PESTE, Albert Camus מידת ההיגיון שבהצגת סוג מסוים של כליאה על-ידי סוג אחר אינה נופלת ממידת ההיגיון שבהצגת כל דבר שהוא הקיים במציאות על-ידי דבר שאינו קיים במציאות.
דניאל דֶה פוֹ -- חלק ראשון המאורעות התמוהים שהכרוניקה הזאת עומדת לספרם קרו בשנת ..194, בעיר אוֹרַאן.
הכול יאמרו שמאחר שחרגו במקצת מגדר הרגיל, לא היה עליהם לקרות שם.
ואמנם במבט ראשון אוראן היא עיר רגילה, לא יותר מבירת-מחוז צרפתית על חוף אלז'יריה.
העיר עצמה, יש להודות, מכוערת.
בגלל חזותה השלווה לא מיד מגלים מה מבדיל אותה מכל עיר-מסחר אחרת ברחבי העולם.
איך תתאר למישהו, למשל, עיר בלי יונים, בלי עצים ובלי גנים, עיר שאינך שומע בה לא משק כנפיים ולא רשרוש עלים, בקיצור - מקום סתמי?
חילופי העונות ניכרים שם רק ממראה השמים.
את האביב מבשרים שם רק מצב האוויר או סלֵי הפרחים שהרוכלים מביאים מסביבותיה של העיר:
אביב שנמכר בשווקים הוא.
בקיץ השמש מלהטת את הבתים היבשים מדי ומכסה את הקירות באפר אפור, ואין חיים אלא בצל התריסים המוגפים.
ואילו בסתיו, להפך, מבול של בוץ.
רק בחורף יש ימים יפים.
דרך נוחה להתוודע אל עיר היא לדרוש ולחקור איך האנשים עובדים שם, איך הם אוהבים ואיך הם מתים.
בעירנו הקטנה, אולי בהשפעת האקלים, כל זה נעשה יחד, באותה רוח של קדחתנות ופיזור-נפש.
כלומר, משתעממים בה ושוקדים לקנות הֶרגלים.
בני עירנו עובדים הרבה, אבל אך ורק כדי להתעשר.
הם מתעניינים בייחוד במסחר ודעתם נתונה בראש ובראשונה, כלשונם, לעשיית עסקים.
כמובן, גם ההנאות הפשוטות חביבות עליהם, הם אוהבים נשים וסרטי קולנוע ואת הרחצה בים.
אבל את התענוגות האלה הם מועידים ברוב תבונתם לשבת בערב וליום ראשון, ובשאר ימי השבוע הם משתדלים להרוויח הרבה כסף.
בערב, לאחר שהם יוצאים ממשרדיהם, הם נפגשים בשעה קבועה בבתי-הקפה, מטיילים באותה שדרה, או יושבים במרפסותיהם.
תאוותיהם של הצעירים עזות וקצרות-ימים, ואילו חטאי המבוגרים אינם חורגים מחברוּת באגורות של משוגעים למשחק הכַּדוֹרֶת, מנִשפי מועדונים, ומחוגים שמהמרים שם בסכומים גדולים על קלפים.
יאמרו מן-הסתם שאין זה מיוחד לעירנו דווקא, ושלאמתו של דבר כל בני דורנו הם כאלה.
ודאי, אין לך בימינו דבר טבעי יותר ממציאותם של אנשים שעובדים מבוקר עד ערב ואחר-כך בוחרים לבזבז את הזמן שנותר להם לחיות על קלפים, על בתי-קפה ועל פטפוטים.
אבל יש ערים וארצות שהאנשים שם לבם אומר להם מזמן לזמן שקיים גם משהו אחר.
בדרך-כלל אין זה משנה את חייהם.
ואף-על-פי-כן, הלב אמר את דברו, וגם זה לטובה.
אוראן, לעומת זה, היא כנראה עיר שהלבבות שותקים שם, כלומר עיר מודרנית בתכלית.
אין צורך אפוא לפרט ולומר איך אוהבים אצלנו.
הגברים והנשים או שהם טורפים זה את זה מהר במה שמכונה מעשה-האהבה, או שהם שוקעים לאורך ימים בשגרת החיים בִּשניים.
בין שני הקצוות האלה אין אמצע אלא לעתים רחוקות.
גם דבר זה, אינו מקורי, באוֹראן כבמקומות אחרים נאלצים האנשים, בגלל קוצר הזמן והמחשבה, לאהוב זה את זה בלי לדעת זאת.
מה שמקורי יותר בעירנו הוא הקושי שיש בה לפעמים למות.
אגב, "קושי" אינה המלה המתאימה, יהיה מדויק יותר לומר "אי-נוחות".
אף פעם לא נעים להיות חולה, אבל יש ערים וארצות שסועדות אותך במחלתך, שאתה יכול שם, איכשהו, להרשות לעצמך להתפנק.
חולה זקוק לרוך, אוהב להישען על משהו, זה טבעי מאוד.
אבל באוראן, האקלים הלא- מרוסן, היקף העסקים הנעשים בה, עליבות התפאורה, שעת הדמדומים הקצרצרה וטיב התענוגות - כל אלה דורשים בריאות איתנה.
אדם חולה נידון פה להיות בודד.
תארו לכם אפוא את הנוטה למות, הלָכוד מאחורי מאות קירות שמתפצחים בלהט החום בעוד שברגע זה עצמו אוכלוסייה שלמה מדברת בטלפון או בבתי-הקפה על חוזים, על שטרי- מטען ועל ניכיון-שטרות.
ותבינו איזו אי-נוחות עלולה להיות בשעת המיתה, אפילו מיתה מודרנית היא, כאשר היא באה ככה במקום חסר-רגש.
מעט הפרטים האלה יש בהם אולי כדי לתת מושג מספיק על עירנו.
ובכלל, מוטב לא להפריז.
הדבר שהיה נחוץ להדגישו הוא הצד הנדוש של העיר והחיים בה.
אבל משעה שיש לך הֶרגלים, הימים עוברים עליך בלי קושי.
מאחר שעירנו רואה הרגלים בעין יפה, אפשר לומר שהכול כשורה.
ודאי, מן הבחינה הזאת החיים בה אינם מלהיבים ביותר.
אבל לפחות אין אנו יודעים אי-סדר מהו.
ותושבי עירנו, אנשים גלויי-לב, חביבים ופעלתנים, עוררו תמיד בלב המבקר הערכה לא- מעטה.
העיר הזאת, שאין בה לא ציוריוּת ולא צמחייה ולא נשמה, סופה שהיא משרה תחושת מנוחה, בקיצור, נרדמים בה.
אבל מן הדין להוסיף ולומר שהיא ניטעה בנוף שאין דומה לו, בלב רמה חשופה, מוקפת גבעות שטופות אור, אל מול מפרץ מעוצב לתפארת.
ורק חבל שנבנתה וגבה אל המפרץ, ועל כן לא תוכל לראות את הים עד שלא תלך לחפשו.
משהגענו עד כאן, לא נתקשה להכיר בכך שבני עירנו לא היתה להם כל סיבה לחזות מראש את המקרים שקרו באביב של השנה ההיא, ושהיו, זאת הבנו אחר-כך, כמין אותות ראשונים לשורת המאורעות החמורים שאת קורותיהם אנו מתכוונים לספר כאן.
יש מי שהעובדות האלה ייראו בעיניהם טבעיות בתכלית, אחרים, לעומתם, יחשבו אותן לבלתי מתקבלות על הדעת.
ואולם הכרוניקאי, אחרי-ככלות-הכול, אינו יכול להתחשב בסתירות הללו.
תפקידו אינו אלא לומר:
"כך וכך קרה", אם הוא יודע שאכן כך קרה ומה שקרה נגע לחייו של עם שלם, ויש אפוא אלפי עדים שיֵדעו להעריך בלבם את האמת שבדבריו.
זאת ועוד:
המסַפר, שבבוא העת ייוודע מיהו, לא היה רשאי להציג את עצמו ככשיר למלא משימה מן הסוג הזה לולא זימן לו המקרה לאסוף כמה וכמה עדויות, ולולא היה מעורב, מכורח הדברים, בכל מה שהוא מבקש לספר.
זה מה שנותן לו רשות לשלוח ידו במלאכת ההיסטוריון.
כל היסטוריון, כמובן, גם אם היסטוריון חובב הוא, יש לו עדויות ומסמכים.
ובכן, גם למספר הסיפור הזה יש:
ראשית, עדותו שלו;
שנית - מפני שמתוקף תפקידו היה עליו לשמוע את סודותיהן של כל הנפשות הפועלות בכרוניקה הזאת;
ולבסוף, הרשימות שנפלו לידיו לאחרונה.
כל אלה יש בדעתו לשאוב מהם כל אימת שימצא לנכון ולהשתמש בהם כראות עיניו.
כמו כן יש בדעתו...
אבל אולי הגיעה השעה להניח להסברים ולמִלות הזהירות ולגשת אל הסיפור עצמו.
תיאור הימים הראשונים מחייב מידה של פרטנות.
בבוקר השישה-עשר באפריל יצא דוקטור בֶּרנַאר רִייֶה מחדר-העבודה שלו ורגלו נתקלה בחולדה מתה באמצע מישורת הקומה.
באותו רגע סילק בהיסח-הדעת את החיה הצדה וירד במדרגות.
ואולם כשהגיע לרחוב עלה בדעתו פתאום שהחולדה לא היתה צריכה להימצא שם, והוא חזר על עקבותיו כדי להודיע על כך לשוער.
לנוכח תגובתו של אדון מישֶל הזקן, חש אף ביתר בהירות עד כמה תגליתו יוצאת-דופן.
הוא עצמו לא ראה בהימצאותה של החולדה המתה ההיא אלא דבר מוזר, ואילו בעיני השוער היא היתה שערורִייֶה ממש.
עמדתו של הלה היתה נחרצת:
בבית הזה אין חולדות.
לשווא חזר ואמר לו הרופא שבמישורת הקומה הראשונה יש חולדה, והיא כנראה מתה, אדון מישֶל לא זז מדעתו.
בבית הזה אין חולדות, ואין ספק אפוא שאת זו הביאו מבחוץ.
בקיצור, מעשה קונדס.
בערבו של אותו יום עצמו עמד בֶּרנאר רִייֶה במבואה וחיפש את המפתחות קודם שיעלה לדירתו, והנה, מעומק הפרוזדור האפל הגיחה לעיניו חולדה שמֵנה שהילוכה כושל ופרוותה לחה.
החיה נעמדה, ביקשה כמדומה ליַצב את גופה, החלה ללכת לעבר הרופא, נעמדה שוב, חגה סביב עצמה בצוויחה דקה ולבסוף צנחה ארצה ושפתיה המשורבבות המפושקות פולטות דם.
הרופא התבונן בה רגע ועלה לדירתו.
לא החולדה העסיקה את מחשבותיו.
הדם שנפלט החזיר אותו אל דאגתו האישית.
אִשתו, שהיתה חולה זה שנה, עמדה לנסוע למחרת לבית-מרפא בהרים.
הוא מצא אותה שוכבת בחדרם, כמו שביקש ממנה.
כך התכוננה לקראת תלאות הנסיעה.
היא חייכה.
"אני מרגישה טוב מאוד," אמרה.
הרופא הסתכל בפנים המופנות אליו לאור המנורה שלמראשות המיטה.
בעיני רִייֶה, הפנים האלה, פני אשה בת שלושים שגם ניכרו בהן סימני המחלה, בכל-זאת עדיין היו כבצעירותה, אולי בשל החיוך שגבר על כל השאר.
"תִשני, אם את יכולה," אמר.
"האחות תבוא באחת-עשרה ואני אביא אותך לרכבת הצהריים."
הוא נשק למצח לח במקצת.
החיוך ליווה אותו עד הדלת.
למחרת, בשבעה-עשר באפריל, בשעה שמונה, עיכב השוער את הרופא בעוברו והתלונן על פרחחים שחמדו להם לצון והניחו שלוש חולדות מתות באמצע המבואה.
כנראה לכדו אותן במלכודות גסות, שכן הן היו מכוסות דם.
השוער עמד זמן-מה על המפתן, מחזיק את החולדות בכפותיהן, וחיכה שהאשמים יואילו להסגיר את עצמם באיזו אמירה קנטרנית.
אבל כלום לא קרה.
"אוּף!
אני עוד אתפוס אותם, את אלה," אמר אדון מישֶל.
רִייֶה, שהתעורר בלבו חשד, החליט להתחיל את הסיבוב שלו ברבעים שבעיבורה של העיר, ששם התגוררו העניים שבחולָיו.
את האשפה היו אוספים שם בשעה הרבה יותר מאוחרת, והמכונית הנוסעת לאורך הדרכים הישרות והמאובקות של הרובע התחככה קלות בפחי-הזבל שעמדו בשולי המדרכה.
באחד הרחובות שנסע לאורכם מנה הרופא כתריסר חולדות שהושלכו על שיירי הירקות והסמרטוטים המלוכלכים.
את החולה הראשון שלו מצא במיטתו, בחדר הנשקף אל הרחוב, ששימש גם חדר-שינה וגם חדר-אוכל.
האיש היה ספרדי זקן שפניו קשות וחרושות קמטים.
על השמיכה שלפניו היו שתי קדֵרות מלאות גרגירי חומוס.
כשנכנס הרופא, הטיל עצמו החולה, שישב זקוף למחצה על מיטתו, לאחור כדי לנסות להשיב לו את נשימתו החצצית, נשימה של חולה-קצרת זקן.
אשתו הביאה קערת-רחצה.
"אז מה, דוקטור," אמר החולה בזמן הזריקה, "הן יוצאות, ראית?"
"כן," אמרה האשה, "השכן אסף שלוש."
הזקן חיכך את כפותיו.
"הן יוצאות, רואים אותן בכל פחי-האשפה, זה הרעב!"
אחר-כך לא התקשה רִייֶה להיווכח שכל הרובע מדבר על החולדות.
כשסיים את ביקוריו חזר לביתו.
"יש לך מברק למעלה," אמר אדון מישֶל.
הרופא שאל אותו אם ראה עוד חולדות.
"לא, לא!" אמר השוער.
"אני אורב להם, אתה מבין.
אז הם לא מעזים, החזירים האלה."
המברק בישר לרִייֶה שאמו עומדת לבוא למחרת.
היא באה לנהל את משק-הבית של בנה בהעדרה של אשתו החולה.
כשנכנס הרופא לביתו, כבר היתה שם האחות.
רִייֶה ראה את אשתו עומדת, בחליפה, פניה מאופרות.
הוא חייך אליה:
"יפה," אמר, "יפה מאוד."
כעבור שעה קלה, בתחנת הרכבת, הושיב אותה בקרון- השינה.
היא הסתכלה בתא.
"זה יקר מדי בשבילנו, לא?"
"אין בררה," אמר רִייֶה.
"מה הסיפור הזה עם החולדות?"
"אני לא יודע.
זה מוזר, אבל זה יעבור."
אחר-כך הוא ביקש ממנה בחיפזון סליחה.
היה עליו להשגיח עליה והוא הזניח אותה מאוד.
היא הנידה בראשה, כמבקשת לרמוז לו שישתוק.
אבל הוא הוסיף:
"כשתחזרי, יהיה הכול טוב יותר.
נתחיל מחדש."
"כן," ענתה לו ועיניה נוצצות, "נתחיל מחדש."
כעבור רגע הפנתה לו את גבה והביטה מבעד לשמשת החלון.
על הרציף האנשים מיהרו ונתקלו זה בזה.
נשיפות הקטר הגיעו עד אליהם.
הוא קרא לאשתו בשמה, וכשנפנתה אליו ראה שפניה שטופות דמעות.
"לא," אמר חרש.
מבעד לדמעות חזר החיוך, חיוך מעווה מעט.
היא נשמה נשימה עמוקה:
"לֵך, הכול יהיה בסדר."
הוא אימץ אותה אליו, ועכשיו, על הרציף, מעברה האחר של השמשה, לא ראה עוד אלא את חיוכה.
"אנא, שמרי על עצמך," אמר לה.
אבל קולו לא הגיע לאוזניה.
סמוך ליציאה נתקל רִייֶה על רציף התחנה במר אוֹתוֹן, השופט-החוקר, שאחז בידו של בנו הקטן.
הרופא שאל אותו אם הוא נוסע לאיזה מקום.
מר אותון, גבר גבוה וכהה, ספק דומה לְמה שכונה לפנים "איש העולם הגדול" ספק לקברן, ענה בחביבות אבל בקיצור:
"אני מחכה לגברת אוֹתוֹן, שנסעה לדרוש בשלום משפחתי."
הקטר שרק.
"החולדות," אמר השופט.
רִייֶה עשה תנועה קלה לעבר הרכבת, אבל שב ופנה אל היציאה.
"כן," אמר, "זה לא-כלום."
הדבר היחיד שנשמר בזיכרונו מן הרגע ההוא היה אחד מעובדי התחנה שעבר שם והוא נושא תחת זרועו ארגז מלא חולדות מתות.
באותו יום אחר-הצהריים, בתחילת שעות-הקבלה שלו, נכנס אל רִייֶה גבר צעיר שאמרו לו עליו שהוא עיתונאי ושכבר היה בשעות הבוקר, שמו היה רֵמוֹן רַמבֶּר;.
רַמבֶּר, גבר נמוך- קומה ורחב-כתפיים, פניו נחושות ועיניו בהירות ופיקחיות, היה לבוש בסגנון ספורטיבי ודומה היה שנוח לו בחיים.
מיד ניגש לעניין.
הוא מכין תחקיר עבור עיתון חשוב בפריז על תנאי החיים של הערבים ומבקש לדעת פרטים על מצב התברואה אצלם.
רִייֶה אמר לו שהמצב לא טוב.
אבל ביקש לדעת, לפני שימשיך, אם העיתונאי רשאי לומר את האמת.
"בוודאי," אמר הלה.
"השאלה שלי היא, האם אתה רשאי למתוח ביקורת מוחלטת?"
"ביקורת מוחלטת, לא, זאת אני חייב לומר, אבל אני מניח שביקורת כזאת תהיה מחוסרת יסוד."
רִייֶה אמר לו בקול שקט שביקורת כזאת אמנם תהיה מחוסרת יסוד, אבל את שאלתו שאל רק כדי לדעת אם רַמבֶּר יוכל לדווח בלא כחל ובלא שרק, כן או לא.
"עלי מקובלים רק דיווחים בלא כחל ובלא שרק.
הפרטים שתשמע מפי לא יחזקו אפוא את הדיווח שלך."
"אתה מדבר כמו סַן-ז'יסט (לואי אנטואן סן-ז'יסט (1767-1794 – Saint-juste ) היה מן האישים הבולטים במהפכה הצרפתית ואחד הקנאים והקיצונים שבהם, חסיד של רובספייר והטרור.
[ההערות הן של המתרגמת.])," אמר העיתונאי בחיוך.
רִייֶה אמר, בלי להרים את קולו, שהוא לא יודע אם הוא מדבר כמוהו, אבל הוא מדבר כמו אדם שנלאה מן העולם שהוא חי בו ובכל-זאת הזולת קרוב ללבו ודעתו נחושה להתנגד לאי-צדק ולוויתורים.
רַמבֶּר, צווארו שקוע בין כתפיו, התבונן ברופא.
"אני חושב שאני מבין אותך," אמר לבסוף וקם ממקומו.
הרופא ליווה אותו לדלת:
"תודה לך שאתה מקבל את הדברים כך."
רַמבֶּר נראה קצר-רוח:
"כן, אמר, אני מבין, סלח לי על ההפרעה."
הרופא לחץ את ידו ואמר לו שאפשר לכתוב כתבה מעניינת על החולדות המתות הרבות שמוצאים עכשיו בעיר.
"כן," קרא רַמבֶּר, "זה מעניין אותי."
בשעה חמש, כשיצא הרופא לבקר אצל עוד חולים, פגש בחדר-המדרגות גבר צעיר עדיין, דמותו מסורבלת, פניו מוצקות ומחורצות וגבות עבותות משורטטות עליהן.
לפעמים היה פוגש אותו אצל הרקדנים הספרדים הגרים בקומה האחרונה בבניין.
ז'אן טארוּ עישן בשקדנות סיגריה ובתוך כך צפה בפרפוריה האחרונים של חולדה שעמדה להתפגר לרגליו על מדרגה.
הוא נשא אל הרופא את מבטן השקט והמודגש במקצת של עיניו האפורות, בירך אותו בשלום והוסיף שההופעה הזאת של החולדות היא עניין משונה.
"כן," אמר רִייֶה, "אבל זה מתחיל לעצבן."
"מצד אחד, דוקטור, רק מצד אחד.
אף פעם לא ראינו דבר כזה, זה הכול.
אבל בעינַי זה מעניין, כן, ממש מעניין."
טארוּ העביר את ידיו על שערו להחליקו לאחור, שב והסתכל בחולדה, שדממה עכשיו, וחייך אל רִייֶה:
"אבל בעצם, דוקטור, זה בעיקר עניינו של השוער."
ואכן, הרופא מצא את השוער לפני הבית, נשען בגבו אל הקיר ליד הכניסה, וארשת של לאות על פניו הסמוקות לרוב.
"כן, אני יודע," אמר מישֶל הזקן לרִייֶה שהודיע לו על התגלית החדשה.
"עכשיו מוצאים אותן שתיים, שלוש ביחד.
אבל ככה זה גם בשאר הבתים."
הוא נראה מדוכדך ומודאג.
בתנועה מוכנית שפשף את צווארו.
רִייֶה שאל אותו לשלומו.
אי-אפשר לומר ששלומו רע, כמובן, אמר השוער, אבל הוא לא מרגיש הכי טוב.
לדעתו, זה בהשפעת מצב-הרוח.
החולדות האלה גרמו לו זעזוע וברגע שהן ייעלמו הכול ישתפר.
ואולם למחרת בבוקר, בשמונה-עשר באפריל, כשהביא הרופא את אמו מתחנת הרכבת, מצא את אדון מישֶל ופניו מכורכמות עוד יותר:
כעשר חולדות מפוזרות על המדרגות, מהמרתף עד עליית-הגג.
פחי-האשפה של הבתים הסמוכים מלאים בהן.
אמו של הרופא שמעה את החדשה ולא התפלאה.
"דברים כאלה קורים."
היא היתה אשה נמוכה, כסופת שער, עיניה שחורות ורכות.
"אז מה אם יש חולדות," אמרה, "אני שמחה להתראות אתך, בֶּרנאר."
והוא הסכים אִתה;
האמת היא, שאִתה הכול נראה קל תמיד.
למרות זה טלפן רִייֶה לעירייה, למחלקה לביעור חולדות, שהוא הכיר את מנהלה.
האם שמע הלה על החולדות האלה שיוצאות בהמוניהן למות תחת כיפת השמים?
מֶרסיֶה, המנהל, שמע על כך, וגם בלשכתו שלו, שנמצאת לא הרחק מרציפי הנמל, מצאו כחמישים חולדות.
ובכל-זאת הוא מתלבט אם זה רציני.
רִייֶה לא ידע לקבוע אם זה רציני או לא, אבל סבור היה שהמחלקה שלו חייבת לעשות משהו.
"כן," אמר מֶרסיֶה, "אם יתנו הוראה.
אם אתה חושב שזה כדאי באמת, אנסה להשיג הוראה."
"זה כדאי, מה שלא יהיה," אמר רִייֶה.
זה עתה סיפרה לו העוזרת שלו שבבית-החרושת הגדול שבעלה עובד בו אספו כמה מאות חולדות מתות.
בערך בעת ההיא, על-כל-פנים, החלו בני עירנו לדאוג.
כי למן השמונה-עשר בחודש אכן שָרצו בתי-החרושת והמחסנים מאות פגרי חולדות.
במקרים אחדים היה צורך לחסל חולדות שגסיסתן התארכה מדי.
ואולם למן הפרוורים ועד מרכז העיר, בכל מקום שעבר דוקטור רִייֶה, בכל מקום שהיה שם ציבור אנשים, חיכו החולדות, אם ערֵמות-ערֵמות בפחי-האשפה ואם שורות-שורות בביבים.
למן היום ההוא העלו עיתוני-הערב את הנושא על הפרק ושאלו אם העירייה מתכוונת לפעול, כן או לא, ואֵילו אמצעי-חירום היא חושבת לנקוט כדי להגן על התושבים שתחת אחריותה מן הפלישה המבחילה הזאת.
העירייה לא התכוונה ולא חשבה כלום, אלא כינסה קודם- כול את המועצה להתייעצות.
למחלקה לביעור חולדות ניתנה הוראה לאסוף את החולדות המתות יום-יום עם שחר.
בתום האיסוף היה על שתי מכוניות של המחלקה להביא את החיות למִשרֶפֶת האשפה ולשרוף אותן.
ואולם בימים הבאים החמיר המצב.
מספר המכרסמים שנאספו הלך ורב, והיבול גדל מבוקר לבוקר.
למן היום הרביעי התחילו החולדות יוצאות למות בקבוצות.
הן היו עולות בטורים מתנודדים ארוכים מן הכוכים, מהמרתפים, מבורות-הביוב, כדי לִכשול לאור היום, לחוג סביב עצמן ולמות בקרבת בני- האדם.
בלילות, בפרוזדורים ובסמטאות, נשמעו ברור ציוצי הגסיסה שלהן.
בבוקר, בפרוורים, היו מוצאים אותן שרועות ליד הביב, שושן קטן של דם סביב זרבוביתן המחודדת, מקצתן נפוחות ומרקיבות, מקצתן נוקשות ושפמן עודנו סמור.
בעיר עצמה היו נתקלים בהן ערֵמות-ערֵמות קטנות, על מישורת חדר-המדרגות או בחצרות.
ויש מהן שבאו למות בגפן, במסדרונות משרדים, בחצרות בתי-ספר, ולפעמים בטֶרסות של בתי-הקפה.
בני עירנו הנדהמים היו מגלים אותן במקומות ההומים ביותר של העיר.
כיכר דַ'ארְם, השדרות המרכזיות, הטיילת פְרוֹן-דֶה-מֶר היו נגועות בהן פה ושם.
לאחר שנוקתה העיר עם שחר מחיותיה המתות, היא היתה שבה ומוצאת אותן, מתרבות והולכות, במשך היום.
ולא אחת קרה שמטייל לילי חש תחת רגלו על המדרכה את הגוש הגמיש של פגר טרי עדיין.
דומה היה שהאדמה עצמה שבתינו נטועים בה מיטהרת ממטען הלֵחוֹת שבה, שהיא פולטת החוצה מורסות ומוגלה שעד כה עשו בה שַמות מבפנים.
שערו בנפשכם את גודל התדהמה של עירנו הקטנה, שעד אז היתה שלֵווה כל-כך, והנה, בתוך ימים אחדים, הסַדרים משתבשים בה, בדומה לאדם בריא שדמו הסמיך מתגעש פתאום!
עד כדי כך הגיעו הדברים, שסוכנות "רַנְסְדוֹק" (ידיעות, תיעוד, כל הידיעות על כל הנושאים) הודיעה, בשידור הרדיו שלה המספק ידיעות חינם, שששת אלפים מאתיים שלושים ואחת חולדות נאספו ונשרפו בעשרים וארבע השעות של העשרים וחמישה בחודש.
המספר הזה, שנתן משמעות ברורה למחזה היום-יומי שהתרחש לנגד עיני העיר, הגביר את הבלבול והמבוכה.
עד אז לא התלוננו אלא על מפגע מבחיל במקצת.
עכשיו נוכחו לדעת שהתופעה הזאת, שעדיין לא היה אפשר לאמוד את ממדיה וגם לא לגלות את מקורה, יש בה משום אִיום.
רק הספרדי הזקן החולה בקצרת הוסיף לחכך את ידיו ואמר שוב ושוב:
"הן יוצאות, הן יוצאות," בעליצות סֶנילית.
ואולם בעשרים ושמונה באפריל הודיעה "רנסדוק" שנאספו כשמונת אלפים חולדות והחרדה בעיר הגיעה לשיאה.
האנשים תבעו לנקוט צעדים מרחיקי-לכת, גינו את השלטונות, ואחדים שהיו להם בתים על שפת הים, כבר דיברו על כך שיפרשו לשם.
אבל למחרת הודיעה הסוכנות שהתופעה פסקה לפתע- פתאום ושהמחלקה לביעור חולדות לא אספה אלא מספר זעום של חולדות מתות.
העיר נשמה לרווחה.
ואף-על-פי-כן ביום ההוא דווקא, בצהריים, כשהחנה דוקטור רִייֶה את מכוניתו לפני בית מגוריו, ראה בקצה הרחוב את השוער עושה את דרכו במאמץ, ראשו מורכן וזרועותיו ורגליו משתלחות לצדדים, כמַריוֹנֶטה.
הזקן אחז בזרועו של כומר שהרופא הכירו:
האב פָּנֶלוּ, ישועי מלומד ולוחמני, שכבר פגש אותו פעמים אחדות ובעירנו רחשו לו הערכה מרובה, גם בקרב מי שהדת היתה רחוקה מלבם.
הוא חיכה להם.
עיניו של מישֶל הזקן נצצו ונשימתו היתה שורקנית.
הוא חש ברע וביקש לצאת לנשום אוויר.
אבל כאבים עזים בצווארו, בבתי- השחי ובמפשעה אילצו אותו לחזור ולבקש את עזרתו של האב פָּנֶלוּ.
"נפוח שם," אמר.
"כנראה התאמצתי."
הרופא, זרועו מחוץ לדלת המכונית, הסיע את אצבעו על בסיס צווארו של מישל שהלה הטה כלפיו;
כמין סיקוס של עץ התהווה שם.
"שכב במיטה, מדוד את החום, אבוא אליך אחר-הצהריים."
השוער הלך ורִייֶה שאל את האב פָּנֶלוּ מה דעתו על פרשת החולדות הזאת:
"אה!" אמר האב, "זו בוודאי מגֵפה," ועיניו חייכו מאחורי
המשקפיים העגולים.
אחרי ארוחת הצהריים, כששב רִייֶה וקרא את המברק מבית- המרפא המודיע לו שאשתו הגיעה לשם, צלצל הטלפון.
המטלפן היה אחד ממטופליו לשעבר, פקיד בעירייה.
הלה סבל זמן רב מהיצרות אב-העורקים, ומאחר שהיה עני טיפל בו רִייֶה חינם.
"כן," אמר האיש, "אתה זוכר אותי.
אבל עכשיו מדובר במישהו אחר.
בוא מהר, קרה משהו אצל השכן שלי."
קולו נשנק.
רִייֶה חשב על השוער והחליט שילך אליו אחר- כך.
כעבור רגעים אחדים עבר את מפתנו של בית נמוך ברחוב פֶדֶרְב, באחד מרובעי הפרוורים.
בחדר-המדרגות הצונן והמצחין פגש את ז'וזֶף גְרַאן, הפקיד, שירד לקדם את פניו.
גבר כבן חמישים, בעל שפם צהוב, גופו ארוך וכפוף, כתפיו צרות וידיו ורגליו כחושות.
"המצב השתפר," אמר כשניגש אל רִייֶה, "אבל חששתי שזה הסוף שלו."
הוא מחט את אפו.
בקומה השנייה והאחרונה, על הדלת שמצד שמאל, קרא רִייֶה את המלים:
"נא להיכנס, אני תלוי", כתובות בגיר אדום.
הם נכנסו.
החבל השתלשל ממנורת התקרה מעל לכיסא הפוך, השולחן הוזז לאחת הפינות.
אבל החבל היה תלוי בחלל הריק.
"התרתי אותו בזמן," אמר גְראן, שדומה היה תמיד שהוא בורר את מלותיו, אף-על-פי שדיבר בלשון פשוטה ביותר.
"בדיוק יצאתי החוצה ואז שמעתי רעש.
כשראיתי את הכתובת, איך לומר לך, חשבתי שזאת בדיחה.
אבל הוא פלט אנחה משונה, מבהילה אפילו, אפשר לומר."
הוא התגרד בראשו:
"לדעתי, זו בוודאי פעולה מכאיבה.
נכנסתי, כמובן."
הם דחפו דלת ועמדו על סִפּו של חדר בהיר אבל מרוהט בדלות.
איש קטן עגלגל שכב על מיטת הפליז.
הוא נשם בכבדות והסתכל בהם בעיניים מוצפות דם.
הרופא נעצר.
הוא דימה לשמוע, בין נשימה לנשימה, ציוצים של חולדות.
אבל שום דבר לא זז בפינות.
רִייֶה ניגש אל המיטה.
האיש נפל מגובה לא רב דיו, והנפילה גם לא היתה עזה ביותר, החוליות החזיקו מעמד.
כמובן, הוא נחנק קצת.
יהיה צורך לעשות צילום.
הרופא נתן לו זריקה של שמן קַמפוֹר ואמר שבתוך ימים אחדים הכול יסתדר.
"תודה, דוקטור," אמר האיש בקול חנוק.
רִייֶה שאל את גְראן אם הודיע לתחנת המשטרה, והפקיד לבש ארשת מבוכה:
"לא," אמר, "לא, באמת לא!
חשבתי שהכי דחוף..."
"כמובן," הפסיק אותו רִייֶה, "אם כך, אני אודיע."
אבל אז נסער החולה והזדקף על מיטתו ומחה ואמר שהוא מרגיש טוב ואין כל צורך.
"תירגע," אמר רִייֶה.
"זה לא עניין גדול, תאמין לי, ואני חייב לתת הצהרה."
"אוי!" פלט האיש.
והוא הטיל את עצמו לאחור וייבב יבבות קטועות.
גראן, שהיה ממשמש את שפמו זה רגעים אחדים, ניגש אליו.
"די, אדון קוֹטַאר, די," אמר, "תנסה להבין.
אפשר לומר שהרופא אחראי.
אם, למשל, יתחשק לך לנסות שוב..."
אבל קוֹטאר התייפח ואמר שהוא לא ינסה שוב, שזה היה רק טירוף רגעי, ושהוא רוצה רק שיתנו לו מנוחה.
רִייֶה כתב מרשם.
"בסדר," אמר.
"נעזוב את זה, אחזור בעוד יומיים או שלושה ימים.
אבל אל תעשה שטויות."
כשיצאו לחדר-המדרגות אמר לגראן שהוא חייב לתת הצהרה, אבל הוא יבקש מקצין המשטרה לעכב את החקירה ביומיים.
"צריך להשגיח עליו הלילה," אמר.
"יש לו משפחה?"
"אני לא מכיר את המשפחה שלו.
אבל אני יכול להשגיח בעצמי."
הוא הניד בראשו.
"גם אותו אני לא מכיר בעצם, תבין.
אבל אנשים צריכים לעזור אחד לשני."
בעוברם במסדרונות הבית הציץ רִייֶה מוּכנית אל הפינות ושאל את גראן אם החולדות נעלמו לגמרי מהרובע שלו.
הפקיד לא ידע לענות.
אמנם סיפרו לו על הפרשה הזאת, אבל השמועות שמסתובבות ברובע לא מעניינות אותו במיוחד.
"יש לי דאגות אחרות," אמר.
רִייֶה כבר לחץ את ידו.
הוא מיהר להספיק לבקר אצל השוער לפני שישב לכתוב מכתב לאשתו.
מוכרי עיתוני-הערב הכריזו שפשיטת החולדות נבלמה.
אבל רִייֶה מצא את החולה שלו וחצי גופו נטוי מחוץ למיטה, ידו האחת על בטנו והאחרת סביב הצוואר והוא מקיא סילונים של מרה ורדרדה אל תוך פח-אשפה.
אחרי מאמצים ממושכים שב השוער ונשכב על מיטתו והוא מחוסר נשימה.
חומו עלה לשלושים ותשע חמש, בלוטות הצוואר והגפיים התנפחו, שני כתמים שחרחרים התפשטו על צלעו.
הוא התלונן עכשיו על כאב פנימי.
"זה שורף," אמר, ייהחזיר הזה שורף אותי."
דבריו לעו בפיו שהשחיר כפיח והוא הפנה אל הרופא את עיניו הבולטות שכאב-הראש העלה בהן דמעות.
אשתו הביטה בדאגה על רִייֶה העומד ושותק.
"דוקטור," שאלה, "מה זה?"
"זה יכול להיות כל מיני דברים.
אבל שום דבר עוד לא ברור.
עד הערב, דיאטה וסם משלשל.
ושישתה הרבה."
ואמנם השוער היה צמא עד מוות.
כשחזר רִייֶה לביתו, טלפן לעמיתו רישַאר, מבכירי הרופאים בעיר.
"לא," אמר רישאר, "לא מצאתי שום דבר מיוחד."
"לא חום גבוה עם דלקות מקומיות?"
"אה!
כן, בעצם כן, שני מקרים עם בלוטות מודלקות מאוד."
"יותר מהרגיל?"
"אח," אמר רישאר.
"רגיל, לא רגיל, אתה יודע..."
בערב, על-כל-פנים, השוער דמדם, ובחום של ארבעים מעלות התלונן על החולדות.
רִייֶה ניסה לגרום למורסה מלאכותית.
למגעו הצורב של הטרפֶּנטין, צרח השוער:
"אוי!
החזירים!"
הבלוטות התנפחו אף יותר והיו קשות ועציות למגע.
אשת השוער היתה מבוהלת.
"תשגיחי עליו בלילה," אמר לה הרופא, "ותקראי לי אם יהיה צורך."
למחרת, השלושים באפריל, כבר נשבה רוח קלה חמימה תחת שמים כחולים ולחים.
היא נשאה עמה ריח של פרחים מן הפרוורים הכי רחוקים.
קולות הבוקר ברחובות נדמו רעננים יותר, עליזים יותר מהרגיל.
בכל עירנו הקטנה, שהתפטרה מהחשש העמום שקינן בה במשך השבוע, היה היום ההוא יום של התחדשות.
רִייֶה עצמו, שקיבל מכתב מרגיע מאשתו, ירד אל השוער בלב קל.
ואכן, בבוקר ירד החום לשלושים ושמונה מעלות.
החולה, חלוש, חייך על משכבו.
"המצב הוטב, לא, דוקטור?" שאלה אשתו.
"נחכה עוד קצת."
אבל בצהריים עלה החום בבת-אחת לארבעים מעלות, החולה דמדם כל הזמן וההקאות התחדשו.
כל נגיעה בבלוטות הצוואר הכאיבה לו והיה נדמה שהוא רוצה להרחיק את ראשו מגופו ככל האפשר.
אשתו של השוער ישבה למרגלות המיטה, ידיה על השמיכה, והחזיקה ברוך את כפות-רגליו.
היא הביטה אל רִייֶה.
"תשמעי," אמר לה, "צריך לבודד אותו ולנסות טיפול מיוחד.
אטלפן לבית-החולים ונעביר אותו באמבולנס."
כעבור שעתיים היו הרופא והאשה רכונים באמבולנס מעל לחולה.
מפיו הזרוּע גידולים פטרייתיים יצאו מלים יחידות:
"החולדות!" אמר שוב ושוב.
השוער, ירקרק, שפתיו שעווניות, עפעפיו כחתומים בעופרת, נשימתו מקוטעת וקצרה, הבלוטות הנפוחות קורעות את גופו והוא דחוס בקצה האלונקה כאילו הוא מבקש לשוב ולקפל אותה מעליו, או כאילו משהו, שבא ממעמקי האדמה, קורא לו בלי הרף - השוער הלך ונחנק תחת איזה לחץ לא-נראה.
האשה בכתה.
"אז מה, רוקטור, כבר אין תקווה?"
"הוא מת," אמר הרופא.
מותו של השוער, אפשר לומר, סימן את סופה של התקופה ההיא, שהיתה רוויה אותות מדאיגים, ואת תחילתה של תקופה אחרת, קשה יותר לעומתה, שבה התחלפה לאט- לאט ההפתעה של הימים הראשונים בבהלה של ממש.
בני עירנו, כך התברר להם עתה, לא שיערו מעולם שעירנו הקטנה עשויה להיות מקום מוּעד לחולדות להתפגר שם לאור השמש ולשוערים למות ממחלות משונות.
מן הבחינה הזאת שרויים היו בטעות, אחרי-ככלות-הכול, והיה עליהם לשנות את דעתם.
אילו נעצר הכול במקום ההוא, אין ספק שידם של ההרגלים היתה על העליונה.
ואולם גם אנשים אחרים מבני עירנו, לאו דווקא שוערים או עניים, נאלצו ללכת בדרך שאדון מישֶל הלך בה ראשון.
ואז התעורר הפחד ועמו - המחשבות.
ואולם לפני שנכנסים אל פרטי המאורעות החדשים הללו, כדאי - כך סבור המסַפר - להציג את דעתו של עֵד אחר על התקופה שתוארה לעיל.
ז'אן טארוּ, שכבר פגשנו אותו בתחילת הסיפור הזה, התיישב באוֹראן שבועות מספר קודם לכן והתגורר מאז במלון גדול במרכז העיר.
ככל הנראה היה האיש אמיד דיו להתקיים מהכנסותיו.
אבל אף שהעיר התרגלה לאט- לאט לדמותו, לא ידע אף אחד לומר מנין הוא ולא מפני מה בא.
היו פוגשים אותו בכל המקומות הציבוריים.
מראשית האביב נראה לעתים קרובות בחופי הרחצה, מרבה לשחות, ומתוך הנאה גלויה לעין.
ברנש חביב היה, חייכן, וחסיד של כל התענוגות הרגילים, אך לא משועבד להם.
בעצם, ההרגל היחיד שהבריות עמדו עליו אצלו היה ביקוריו הקבועים אצל הרקדנים והנגנים הספרדים, הרבים למדי בעירנו.
פנקסי הרשימות שלו, על-כל-פנים, מעמידים אף הם מעין כרוניקה של התקופה הקשה ההיא, אבל כרוניקה מיוחדת במינה, שהמגמה השלטת בה, כמדומה, היא להיתפס לדברים הפעוטים דווקא.
במבט ראשון אולי יחשוב הקורא שטארוּ החליט להתחכם וצָפה בדברים ובאנשים בעד קצה הרחב של משקפת.
בתוך הבלבול והמבוכה הכללית שקד הלה בעצם לכתוב את ההיסטוריה של מה שאין לו היסטוריה.
אפשר בלי ספק להצטער על המגמה הזאת ולחשוד שהיא מעידה על קהוּת-לב.
ואף-על-פי-כן הפנקסים האלה יש בהם כדי לספק לכרוניקה של העת ההיא המון פרטים משניים, שבכל-זאת יש להם חשיבות, ועצם מוּזרוּתם אינה מניחה להיחפז ולחרוץ משפט על האישיות המעניינת הזאת.
הרשימות הראשונות שרשם ז'אן טארוּ הן מזמן בואו לאוראן.
מעידות הן, למן ההתחלה, על סיפוק משונה מן השהייה בעיר כה מכוערת כשהיא לעצמה.
מוצאים בהן תיאור מפורט של שני אריות הברונזה המקשטים את בית-העירייה, הרהורים בשבח העובדה שהעיר מחוסרת עצים ובתיה מחוסרי חן והמתאר שלה מחוסר היגיון.
טארוּ משבץ בהן גם שיחות ששמע בחשמליות וברחובות ואינו מוסיף להן כל פרשנות, מלבד שיחה אחת, מאוחרת יותר, שעניינה פלוני ושמו קאם.
טארוּ נכח בדו-שיח בין שני כרטיסנים של החשמלית:
"הכרת את קאם, לא?" אמר האחד.
"קאם?
אחד גבוה עם שפם שחור?"
"הוא עבד בעיתוק."
"כן, כמובן."
"זהו, אז הוא מת."
"מה?
מתי הוא מת?"
"אחרי הסיפור הזה עם החולדות."
"מה אתה אומר!
ומה היה לו?"
"אני לא יודע, חום.
והוא גם לא היה חזק.
היו לו מורסות מתחת לזרוע.
הוא לא התגבר."
"הוא דווקא נראָה אדם רגיל לגמרי."
"לא, היו לו ריאות חלשות, והוא ניגן בתזמורת של הרובע.
לנשוף תמיד בחצוצרה, זה שוחק."
"אה!" חתם השני, "מי שחולה לא צריך לנשוף בחצוצרה."
אחרי שרשם את הדברים האלה תהה טארוּ, למה הצטרף קאם לתזמורת אף-על-פי שהדבר נגד בעליל את טובתו ומה היו הסיבות העמוקות שהניעו אותו לסכן את חייו למען התהלוכות של ימי ראשון.
טארוּ גם התרשם לטובה ממחזה שהיה מתרחש לעתים קרובות על המרפסת שמול חלונו.
ואמנם חלונו נשקף אל רחוב רוחבי קטן שחתולים היו נמים להם שם בצל הקירות.
והנה, יום-יום אחרי ארוחת הצהריים, בשעות שכל העיר כולה נמנמה בחום הלוהט, היה זקן קטן-קומה מופיע על מרפסת שמעבר לרחוב.
הזקן, שערו לבן ומסורק היטב והוא זקוף וחמור למראה בבגדיו התפורים בסגנון צבאי, היה קורא לחתולים בקול מרוחק ורך כאחד:
"מיצי, מיצי".
החתולים נשאו את עיניהם המצועפות שינה, ועדיין לא הטריחו את עצמם לקום מרבצם.
האיש קרע פיסות נייר קטנות מעל לרחוב, והחיות, שנמשכו אל גשם הפרפרים הלבנים הזה, פסעו באמצע הכביש והושיטו כפה מהססת לעבר פיסות הנייר האחרונות.
ואז היה הזקן הקטן יורק על החתולים בכוח ובדייקנות.
כשקלעה אחת היריקות שלו למטרה, היה פורץ בצחוק.
ולבסוף, דומה כי טארוּ היה מוקסם לחלוטין מאופיה המסחרי של העיר, שחזותה, חייה העֵרים ואפילו הנאותיה נועדו כנראה להלום את צורכי המיקח-וממכר.
הייחוד הזה (זו המלה המופיעה בפנקסים) התקבל בברכה אצל טארוּ, ואחת מאמירות השבח שלו אפילו נחתמה בקריאה:
"סוף-סוף!" אלה
המקומות היחידים שרשימותיו של הנוסע, בעת ההיא, לובשות כנראה צביון אישי.
אם כי קשה להעריך עד כמה הוא משמעותי ורציני.
שהנה, אחרי שטארוּ מספר שמציאת חולדה מתה גרמה לקופאי של המלון לעשות טעות בחשבון שנתן לו, הוא מוסיף, בכתב ברור פחות מכרגיל:
"שאלה:
מה עושים כדי לא לבזבז זמן?
תשובה:
חווים אותו בכל אורכו.
אמצעי:
יושבים ימים שלמים על כיסא לא נוח בחדר-ההמתנה של רופא-שיניים;
מבלים את יום ראשון אחר-הצהריים על מרפסת הדירה;
מקשיבים להרצאות בשפה לא-מובנת, בוחרים לנסוע ברכבת במסלול הארוך והפחות נוח מכולם ונוסעים בעמידה כמובן;
עומרים בתור בקופות למופעים ולא משתמשים בכרטיס, וכו'."
אבל מיד לאחר הסטיות האלה של הלשון או של המחשבה, הרשימות פותחות בתיאור מפורט של החשמליות בעירנו:
צורתן הדומה לצורת סירה קטנה, צבען הלא-מוגדר, הלכלוך שמוצאים בהן תמיד, וחותמות את ההבחנות האלה ב"זה ראוי לציון", שאינו מבהיר דבר.
הנה, על-כל-פנים, הפרטים שמביא טארוּ בנוגע לפרשת החולדות:
"היום, הזקן הקטן שממול אובד-עצות.
אין עוד חתולים.
ובאמת, החתולים נעלמו, החולדות המתות הרבות שמוצאים עכשיו ברחובות הוציאו אותם מגדרם.
לדעתי, לא ייתכן שהחתולים אוכלים את החולדות המתות.
אני זוכר שהחתולים שלי שנאו את זה.
ובכל-זאת הם בוודאי מתרוצצים במרתפים, והזקן הקטן אובד-עצות.
הוא לא מסורק כקודם ולא מלא מרץ כקודם.
מרגישים שהוא מודאג.
כעבור רגע הוא נכנס פנימה.
אבל קודם ירק פעם אחת אל החלל הריק.
"בעיר עצרו היום חשמלית כי גילו בה חולדה מתה, לא ברור איך היא הגיעה לשם.
שתיים או שלוש נשים ירדו.
את החולדה זרקו החוצה.
החשמלית המשיכה לנסוע.
"במלון, שומר-הלילה - איש מהימן - אמר לי שהוא צופה אסון עם כל החולדות האלה.
'כשהחולדות נוטשות את הספינה...'' עניתי לו שזה נכון לגבי ספינות, אבל אף פעם לא
בדקו את זה לגבי ערים.
ובכל-זאת, אין לו ספק בכך.
שאלתי אותו איזה אסון צפוי לבוא, לדעתו.
הוא לא ידע, כי אי-אפשר לחזות אסון מראש.
אבל הוא לא יתפלא אם רעידת-אדמה תהיה האסון הזה.
הסכמתי אתו שזה אפשרי והוא שאל אותי אם זה לא מדאיג אותי.
" 'הדבר היחיד שמעניין אותי הוא למצוא את השלום והשלווה בתוכי פנימה.'
"הוא הבין אותי מצוין.
"במסעדה של המלון יש משפחה שלמה מעניינת מאוד.
האב גבר רזה גבוה, לבוש שחורים, בצווארון נוקשה.
קודקדו קירח ומשמאל ומימין יש לו שתי ציצות של שער אפור.
עיניו הקטנות העגולות והקשות, חוטמו הדק ופיו האופקי משווים לו מראה של לִילית מחונכת היטב.
הוא מגיע תמיד ראשון אל דלת המסעדה, מצטדד, מניח לעבור לאשתו, הזעירה כמו עכברה שחורה, ואז הוא נכנס ועמו, כרוכים על עקבו, ילד וילדה קטנים, לבושים כמו כלבים מאולפים.
כשהוא מגיע לשולחן הוא מחכה עד שאשתו תשב, יושב גם הוא, ושני הכלבלבים רשאים לבסוף לעלות על כיסאותיהם.
הוא מדבר אל אשתו בדרך-ארץ מופלגת, משמיע עקיצות מנומסות לזו ומִלים נחרצות ליורשיו:
" ' ניקול, גברתי, את מתנהגת בצורה לא נעימה להפליא.'
"והילדה נכונה לפרוץ בבכי.
זה מה שנחוץ.
"הבוקר הילד היה נסער כולו מפרשת החולדות.
הוא רצה לומר משהו בזמן הארוחה:
" 'אין מסיחים בחולדות בשעת הסעודה, פיליפ.
להבא, אדוני, אני אוסר עליך להשתמש במלה הזאת.'
" 'אביך צודק,' אמרה העכברה השחורה.
"שני הכלבלבים תקעו את אפם בדייסה שלהם, והלילית הודתה בניע ראש שלא אמר הרבה.
"למרות הדוגמה הנאה הזאת, בעיר מסיחים הרבה בעניין הזה של החולדות.
העיתון אומר את דברו.
החדשות המקומיות, שכרגיל הן מגוונות מאוד, מוקדשות כל-כולן למערכה נגד העירייה:
'האם נתנו חברי מועצת העירייה את דעתם לסכנה הטמונה בפגרים המרקיבים של המכרסמים האלה?' מנהל
המלון אינו יכול עוד לדבר על שום דבר אחר.
אבל זה גם מפני שהוא מרוגז.
למצוא חולדות במעלית של מלון מכובד - בעיניו זה דבר שלא יעלה על הדעת.
כדי לנחם אותו אמרתי לו:
'אבל אצל כולם זה ככה.'
" 'זה בדיוק העניין,' ענה לי, 'שאנחנו כמו כולם עכשיו.'
"הוא שסיפר לי על המקרים הראשונים של אותה קדחת לא-צפויה שמתחילה לעורר דאגה.
אחת מהחדרניות שלו לקתה בה.
" 'אבל ברור שזה לא מידבק,' הזדרז לציין.
"אמרתי לו שלא אכפת לי.
" 'אה!
אני מבין.
האדון כמוני, האדון הוא פטליסט.'
"לא חיוויתי כל דעה מעין זו, וגם אינני פטליסט.
אמרתי לו זאת..."
מכאן ואילך פנקסיו של טארוּ מתחילים לעסוק בפירוט- מה באותה קדחת לא-ידועה, שכבר התחילה מעוררת דאגה בציבור.
טארוּ מציין שהזקן הקטן שב ומצא את חתוליו, עם היעלמותן של החולדות, ועתה הוא משפר בסבלנות את קליעותיו, ואז הוא מוסיף, שכבר אפשר למנות כעשרה מקרים של הקדחת, שרובם הסתיימו במוות.
בתור תיעוד אפשר להביא כאן לבסוף מעטו של טארוּ את דיוקנו של רִייֶה.
למיטב שיפוטו של המספר, הוא נאמן למדי.
"נראֶה כבן שלושים וחמש.
קומה ממוצעת.
כתפיים רחבות.
פנים כמעט מלבניות.
עיניים כהות וישרות, אבל הלסתות בולטות.
האף הרחב ישר.
שער שחור גזוז קצר מאוד.
הפה מקושת והשפתיים מלאות וכמעט תמיד מהודקות.
הוא דומה קצת לאיכר סיציליאני בעורו הצרוב, שער-גופו השחור ובגדיו שתמיד הם כהים, אבל הולמים אותו.
"הוא הולך מהר.
יורד מהמדרכות בלי לשנות את הילוכו, אבל לרוב הוא עולה על המדרכה שממול בניתור קל.
ליד ההגה דעתו פזורה ולעתים קרובות הוא משאיר את מחווני- הכיוון מורמים גם לאחר הפנייה.
ראשו גלוי תמיד.
עושה רושם של אחד שמתמצא בעניינים."
המספרים של טארוּ היו מדויקים.
דוקטור רִייֶה היטיב לדעת זאת.
לאחר שבודדו את גופתו של השוער, טלפן לרִישַאר כדי לשאול אותו על הדלקות האלה באזור המפשעה.
"אני פשוט לא מבין," אמר רישאר.
"שני מתים, האחד בתוך ארבעים ושמונה שעות והאחר בתוך שלושה ימים.
כשעזבתי את השני באחד הבקרים, היו כל הסימנים שהוא עומד להבריא."
"תודיע לי אם יהיו לך עוד מקרים," אמר רִייֶה.
הוא טלפן עוד לכמה רופאים.
ומן החקירה הזאת למד על עשרים מקרים דומים בתוך ימים ספורים.
כמעט כולם הסתיימו במוות.
ואז ביקש מרישאר, נשיא הסתדרות הרופאים באוראן, לבודד את החולים החדשים.
"אבל זה לא בידי," אמר רישאר.
"הממשל צריך לנקוט צעדים.
וחוץ מזה, מניין לך שיש סכנת הידבקות?"
"אינני יודע, אבל הסימנים מדאיגים."
ואולם רישאר היה סבור ש"אין לו סמכות", כל שיש בידו לעשות הוא לדבר עם המושל.
אבל עד שהם מדברים, הורע מזג-האוויר.
למחרת מותו של השוער כיסו ערפִלים גדולים את השמים.
ממטרים עזים וקצרים ניתכו על העיר;
בעקבות הגשמים הפתאומיים האלה בא חום של סערה.
אפילו הים ניטל ממנו צבעו הכחול העמוק והוא לבש, תחת השמים המעורפלים, בוהק כסוף או מתכתי שהכאיב לעיניים.
החום הלח של האביב ההוא עורר געגועים אל להט הקיץ.
בעיר, הבנויה כשבלול על הרמה שלה, חסומה כמעט לחלוטין בפני הים, שרר קיהיון קודר.
בין קירותיה המטויחים הארוכים, ברחובותיה שחלונות-הראווה שלהם מאובקים, בחשמליות שגונן צהוב עכור, הרגשתָ במקצת כאסירם של השמים.
רק החולה הזקן של רִייֶה גבר על הקצרת שלו ונהנה ממזג-האוויר הזה.
"זה שורף," אמר, "זה טוב לסימפונות."
ואמנם זה שרף, אבל לא יותר ולא פחות מהתקף קדחת.
כל העיר קדחה, זה, מכל-מקום, הרושם שרדף את רִייֶה בבוקר שהלך לרחוב פֶדֶרְב, כדי להיות נוכח בחקירה בעניין ניסיון ההתאבדות של קוֹטאר.
אבל הרושם הזה נראה לו חסר-שחר.
הוא ייחס אותו לעצביו המרוטים ולדאגות המציקות לו והודה בלבו שעליו לעשות בדחיפות מעט סדר במחשבותיו.
כשהגיע, קצין המשטרה עדיין לא היה שם.
גְראן חיכה בפתח דירתו והם החליטו להיכנס תחילה אליו ולהשאיר את הדלת פתוחה.
פקיד העירייה התגורר בשני חדרים מרוהטים בצמצום רב.
לא נראו אלא מדף עץ לבן ועליו שניים-שלושה מילונים ולוח שחור שעוד אפשר היה לקרוא עליו את המלים "שדרות מלבלבות", מחוקות למחצה.
לדברי גְראן, עבר על קוטאר לילה שקט.
אבל כשהתעורר בבוקר חש בראשו ולא היה מסוגל להגיב כלל.
גראן נראה עייף ועצבני והתהלך הנה והנה ובתוך כך היה פותח וסוגר אוגדן גדול ובו דפים כתובים, שהיה מונח על השולחן.
בין כך ובין כך סיפר לרופא שכמעט אינו מכיר את קוטאר, אבל הוא משער שיש לו רכוש צנוע.
קוטאר איש מוזר.
זמן רב לא חרגו היחסים ביניהם מחילופי ברכות בחדר-המדרגות.
"היו לי רק שתי שיחות אתו.
לפני כמה ימים הפלתי לפני הדלת קופסה של גירים שהבאתי.
היו בה גירים אדומים וכחולים.
ואז יצא קוטאר החוצה ועזר לי לאסוף אותם.
הוא שאל אותי לשם מה נחוצים לי הגירים האלה בצבעים שונים."
גְראן הסביר לו שהוא מנסה לשוב וללמוד קצת לטינית.
מאז בית-הספר ידיעותיו הלכו והידלדלו.
"כן," אמר לרופא, "אמרו לי שזה עוזר לשפר את ידיעת משמעות המלים בצרפתית."
הוא כותב אפוא על הלוח שלו מלים לטיניות.
בגיר הכחול הוא מעתיק את חלקי המלה שמשתנים לפי נטיות השם והפועל, ובגיר האדום את החלקים שאינם משתנים אף פעם.
"אני לא יודע אם קוטאר הבין באמת, אבל נראה שהוא מתעניין והוא ביקש שאתן לו גיר אדום.
התפלאתי קצת, אבל אחרי הכול...
לא יכולתי לנחש כמובן שהגיר ישמש אותו בתוכניתו."
רִייֶה שאל אותו על מה נסבה השיחה השנייה.
אבל אז הגיע קצין המשטרה, מלווה במזכירו, ורצה תחילה לשמוע את הצהרתו של גְראן.
הרופא שם לב שגְראן, בדברו על קוטאר, מכנה אותו תמיד "הנואש".
פעם אחת אפילו השתמש בביטוי "החלטה גורלית".
הם דנו במניע להתאבדות, וגְראן דִקדק מאוד בבחירת המלים.
בסוף הם הסכימו על "מצוקות אינטימיות".
הקצין שאל, אם לא היה בהתנהגותו של קוטאר שום דבר שאפשר היה לצפות על-פיו את מה שהוא כינה "החלטתו".
"אתמול הוא דפק אצלי על הדלת," אמר גְראן, "וביקש ממני גפרורים.
נתתי לו את קופסת הגפרורים שלי.
הוא התנצל ואמר לי שבין שכנים...
אחר-כך הבטיח שיחזיר לי את הקופסה.
אמרתי לו שהוא יכול להשאיר אותה אצלו."
הקצין שאל את הפקיד אם קוטאר נראָה לו משונה.
"מה שנראָה לי משונה הוא שנדמה היה שהוא רוצה לקשור שיחה.
אבל אני הייתי באמצע איזו עבודה."
גְראן פנה אל רִייֶה והוסיף בארשת נבוכה:
"עבודה אישית."
הקצין רצה בכל-זאת לראות את החולה.
אבל רִייֶה סבר שמוטב להכין קודם את קוֹטאר לביקור הזה.
כשנכנס אל החדר, היה הלה ישוב על מיטתו, לגופו רק גופיית פלנל, ופניו מופנות בחשש אל הדלת.
"המשטרה, מה?"
"כן," אמר רִייֶה, "ואל תתרגש.
שניים או שלושה עניינים פורמליים ויניחו לך."
סוף עמוד 34תיעוד של הראשית — תיעוד של הסוף — כזה היה יכול להיות התצלום הזה, שצולם בקיץ 1918 ושמרסל אנטונֵטי התעקש להתבונן בו לשווא כל ימי חייו בתקווה לפענח בו את תעלומת ההיעדר.
בתצלום נראים חמשת אחיו ואחיותיו לצד אמו.
מסביבם הכול עוטה לובן חלבי, אין להבחין לא בקרקע ולא בקירות, ונדמה שהם רוחפים כצללים בערפל המוזר שלא יאחר להטביע אותם בתוכו ולמחותם.
היא יושבת בשמלת אבל, חסרת ניע וגיל, צעיף כהה עוטף את ראשה, כפות ידיה פרושות על ברכיה והיא מישירה מבט כה עז אל נקודה כלשהי הרחק מעבר לעדשה, שנראה כי היא אדישה לכל הסובב אותה — לצלם ולמכשיריו, לאור הקיץ ולילדיה:
לבנה ז'אן־בטיסט, החבוש ברט מצויץ פונפון ונצמד אליה בחשש, מהודק בחליפת מלח הצרה ממידותיו, לשלוש בנותיה הבוגרות, העומדות בשורה מאחוריה, זקופות כסרגל במיטב מחלצותיהן וזרועותיהן מאובנות לצדי גופן, ולבת־הזקונים ז'אן־מארי, יחידה בשורה הראשונה, יחפה ולבושה בלואים ומסתירה את פניה החיוורות הזעופות מאחורי פקעת תלתלים ארוכים, שחורים.
וכל אימת שעיניו פוגשות את מבטה של אמו, מרסל חש בוודאות יוקדת שהמבט נועד לו ושכבר אז חיפשה, במצולות הלימבו, את עיני הבן שטרם נולד ושאותו אינה מכירה.
שכן בתצלום זה, שצולם בעיצומו של קיץ 1918 בחצר בית הספר 14 | ז'רום פֶרארי שבה צלם נודד משך יריעת בד לבנה בין שני כָּנים, מרסל מזהה בראש ובראשונה את חיזיון ההיעדר שלו עצמו.
כל אלה שעתידים להקיף אותו בדאגתם, באהבתם אולי, כבר ישנם, אבל לאמתו של דבר, איש מהם אינו חושב עליו והוא אינו חסר לאיש.
הם הוציאו את בגדי החג שאותם אינם לובשים אף פעם מארון גדוש בנפטלין ונאלצו לנחם את ז'אן־מארי, שאינה אלא בת ארבע ואין לה עדיין לא שמלה חדשה ולא נעליים, בטרם יעלו יחד לבית הספר, מאושרים מן הסתם על שדבר־מה מתחולל סוף־סוף ותולש אותם מן החדגוניות והבדידות של שנות המלחמה שלהם.
חצר בית הספר הומה אדם.
במשך היום כולו, בעיצומו של קיץ 1918 , צילם הצלם דיוקנאות של נשים וילדים, נכים, קשישים וכמרים שעברו בסך מול העדשה כדי למצוא בה הפוגה, ואמו של מרסל, ואחִיו ואחיותיו, המתינו בסבלנות לתורם ומחו מעת לעת את דמעותיה של ז'אן־מארי, שהתביישה בשמלתה הקרועה וברגליה היחפות.
ברגע הצילום היא סירבה להצטרף לאחרים והיה עליהם להסכים שרק היא לבדה תעמוד בחזית, בצל שׂערה הסתור.
הם מאוחדים ומרסל אינו שם.
ואולם, בכוחו של כישוף בעל סימטריה חידתית, לאחר שקבר אותם בזה אחר זה, הם אינם קיימים עוד אלא בזכותו והודות להתמדת מבטו הנאמן, הוא, אשר אפילו לא חשבו עליו כשכלאו את נשימתם בעת שהצלם שחרר את תריס מצלמתו, הוא, החוצץ כעת בחומה יחידה ושברירית בינם ובין האין, ועל כן הוא שב ומוציא את התצלום מהמגרה שבה הוא שומר עליו מכל משמר, למרות תיעובו אותו, כשם שתיעב אותו בעצם מאז ומתמיד, כיוון שאם יחדל יום אחד לעשות כן לא ייוותר מהם דבר, והתצלום יחזור להיות מערך דהוי של כתמים שחורים ואפורים וז'אן־מארי לא תהיה עוד לעולם ילדונת בת ארבע.
לפעמים הוא נותן בהם מבט רושף בוז, מתחשק לו להטיח בפניהם את טשטושם, את כפיות הטובה שלהם, את אדישותם, אבל אז הוא פוגש את מבטה של אמו ומדמה שהיא רואה אותו, במצולות הלימבו שכולא בתוכו את הילדים שעומדים להיוולד, ושהיא מחכה לו, אף כי למעשה מרסל איננו, ולא יהיה לעולם, זה שעיניה תרות אחריו בייאוש.
שהרי היא מחפשת, הרחק מעבר לעדשה, את האיש שהיה אמור לעמוד לצדה ושהיעדרו כה מסמא עיניים, עד שדומה כי התצלום צולם בקיץ 1918 רק כדי להפוך אותו למוחשי ולשמר את עקבתו.
אביו של מרסל נשבה בקרבות הראשונים בחבל ארדן ומתחילת המלחמה הוא עובד במכרה מלח בשלזיה התחתית.
אחת לחודשיים הוא שולח מכתב שאחד מחבריו כותב למענו ושהילדים קוראים ומיד מתרגמים לאמם בקול רם.
המכתבים מתמהמהים כל־ כך להגיע, עד שתמיד אוחז בהם הפחד שישמעו רק את הדי קולו של איש מת, נישאים על כנפי כתב־יד זר.
אבל הוא לא מת אלא חוזר לכפר בפברואר 1919 , כדי שמרסל יוכל לצאת לאוויר העולם.
ריסיו נשרפו, ציפורני ידיו כמו כורסמו על ידי חומצה ועל שפתיו הסדוקות אפשר לראות את השרידים הלבנים של העור המת שממנו לא יוכל להיפטר לעולם.
ודאי הביט בילדיו ולא זיהה אותם, אבל אשתו לא השתנתה, שהלוא מעולם לא היתה צעירה או רעננה, והוא אימץ אותה אליו אף שמרסל מעולם לא הבין מה יכול למשוך את גופיהם הצחיחים והרצוצים זה לקראת זה, מן הנמנע שהיתה זו תשוקה, וגם לא איזה יצר חייתי, אולי זה קרה רק משום שמרסל נזקק ללפיתתם כדי לצאת מהלימבו שבמצולותיו המתין זמן כה רב, מחכה להיוולד, וכדי להשיב לקריאתו החרישית הם זחלו בלילה ההוא זה על זה באפלולית חדרם, בלי להקים רעש שיהיה בו כדי להעיר את ז'אן־ בטיסט וז'אן־מארי שהתחזו לישנים, שרועים על מזרניהם באחת מפינות החדר, לבם הולם אל מול תעלומת החריקות והאנחות הצרודות שאותה הבינו בלי שידעו לנקוב בשמה, הלומי סחרחורת נוכח עוצמת התעלומה שמיזגה כפשׂע מהם אלימות וקִרבה, בעת שהוריהם התייגעו בחירוק שיניים לחכך את גופיהם זה בזה, מפתלים וחוקרים את בשרם החרב על מנת לעורר בו את המקורות העתיקים שיבשו מחמת הצער, האבל והמלח ולדלות ממעמקי חלציהם את שאריות הלשד והריר, ויהא זה בדל של לחות, מעט נוזל שישמש מְכל לחיים, טיפה אחת ויחידה, והם התאמצו כל־כך עד שאותה טיפה בודדה פִּכפכה לבסוף והתעבתה בתוכם, אִפשרה את החיים, בעוד שהם עצמם כבר בקושי חיו.
מרסל דמיין תמיד — הוא חשש תמיד שלא היה רצוי אלא רק מחויב על ידי איזה כורח קוסמי סתום שאִפשר לו לצמוח ברחמה היבש והעוין של אמו בזמן שרוח באושה נשבה ונשאה מהים ומהמישורים המזוהמים את אילוחיה של שַׁפַּעַת קטלנית שגרפה את הכפרים והשליכה לבורות שנחפרו בחיפזון עשרות ששרדו את המלחמה, ושום דבר לא עצר בעדה, כמו הזבוב הארסי מסיפורי העם העתיקים, אותו זבוב שבקע מתוך גולגולת הרסנית נמקה, שהגיח יום אחד מתוך האין של ארובות העיניים הריקות כדי להפיץ את הבל פיו הרעיל ולהזין את עצמו בחייהם של אנשים עד שתפח לגודל כה מפלצתי, שצִלו הטיל אפלה על עמקים שלמים, ורק רומח של מלאך השרת הצליח לבסוף למגרו.
מזמן כבש מלאך השרת בחזרה את מושבו השמימי, ואטם את אוזניו לתפילות ולמצעדים, הוא הפנה את גבו לאנשים שמתו ותחילה לחלשים ביותר, לילדים, לזקנים, לנשים ההרות, אך אמו של מרסל המשיכה לעמוד, יצוקה באבן ועצובה, והרוח שנשבה בלא הרף סביבה חסה על ביתה.
לבסוף שככה, שבועות ספורים לפני לידתו של מרסל, ובמקומה באה דממה שניחתה על השדות חמוסי הקוצים והעשבים השוטים, על קירות האבן המבוקעים, על הדירים השוממים ועל הקברים.
כשעקרו אותו מבטן אמו, מרסל נותר חסר ניע ודומם במשך שניות ארוכות בטרם מילט קול ענות חלושה קצר, והיה צריך להתקרב אל שפתיו כדי לחוש את חומה של נשימה זעומה שלא הותירה על הראי כל זכר של התעבות.
הוריו הטבילו אותו מיד.
הם ישבו ליד עריסתו ותלו בו מבט סחוף כיסופים, כאילו כבר איבדו אותו, וכך היו מתבוננים בו במשך כל שנות ילדותו.
כל חום קל שתקף אותו, כל בחילה וכל אבחת שיעול הושיבו אותם למראשותיו כאילו הוא גווע, וכל החלמה נתקבלה על ידם כמו נס שאל להם לייחל להישנותו, שכן דבר אינו מתכלה מהר יותר מרחמיו הבלתי סבירים של האל.
אלא שמרסל לא חדל להבריא והוא חי, בעיקשות שלא נפלה משבריריותו, כאילו בחשכה הצחיחה של רחם אמו למד להפנות ביעילות את כל משאביו הדלים למשימת ההישרדות המתישה עד שהיה לחסין־כול.
סביב מרסל חג בלי הפסקה שד שהוריו חששו מניצחונו, אבל מרסל ידע שהשד לא ינצח, וגם אם ישליכוֹ השד תשוש־כוחות על קצה המיטה ויתעמר בו במיגרנות ובשלשולים, השד לא ינצח, הוא יכול גם להשתכן בתוכו ולהצית בו את להבות הכיב ולירוק דם מגרונו בכוח כה רב עד כי מרסל יהיה אנוס להפסיד שנת לימודים שלמה, אבל השד לא ינצח, שכן מרסל תמיד יקום בסוף, על אף שחש תמיד בקיבתו בנוכחותה של יד אורבת שחיכתה לתלוש מתוכו את המחיצות העדינות בקצות אצבעותיה החדות, שהלוא כך צריכים להיות החיים שניתנו לו, מאוימים תדיר ומנצחים תדיר.
מרסל חס על כוחותיו, על רגשותיו, על פליאותיו, לבו לא פרח מחזהו כשז'אן־מארי מיהרה לקראתו בצעקה, מרסל, בוא מהר, מול המזרקה יש איש אחד שגונב, והוא לא הניד עפעף כשהביט ברוכב האופניים הראשון שנראה אי פעם בכפר, גומא את הדרך במהירות עצומה, כנפי מעילו מתבדרות מאחוריו כמו כנפי חסידה, והיה מביט בשוויון נפש באביו הקם עם שחר כדי לעבד אדמות שלא היו שייכות לו ולטפל בבעלי חיים שלא היו שלו, בזמן שמכל העברים התנשאו מצבות שעליהן נשים מברונזה דומות לאמו שדחפו לפניהן בתנועה אדנותית ונחושה את הילד שהסכימו להקריב למולדת, והוא שוכב לצד חיילים שנפלו בפה פעור ובידיים אוחזות דגלים, כאילו אחרי ששילמו את מחיר הבשר והדם היה עליהם גם להעניק לְעולם נעלם את מנחת הסמלים הנדרשת כדי שימחק את עצמו לעד ויפַנה סוף־סוף את מקומו לעולם החדש.
אלא שכלום לא קרה, עולם אכן נעלם אך אף עולם חדש לא הפציע במקומו, ובני האדם העזובים, משוללי העולם, המשיכו בקומדיית הרבייה והמוות, אחיותיו הגדולות של מרסל נישאו, בזו אחר זו, וכולם אכלו סופגניות עבשות תחת שמש מתה שאינה יודעת רחם ושתו יין פטישים ואילצו את עצמם לחייך כאילו דבר־מה עומד סוף־סוף להתהוות, כאילו הנשים מוכרחות בסופו של יום ללדת, יחד עם ילדיהן, את העולם החדש עצמו, אלא שכלום לא קרה, הזמן לא הביא עמו כלום למעט התחלפות חדגונית של עונות שדמו לעצמן וקיפלו בתוכן הבטחה יחידה והיא קללת רציפותן.
השמים, ההרים והים קפאו בתהומות עיני החיות ששירכו לאין קץ את שלדיהן הכחושים על גדות הנהרות, באבק או בבוץ, ובירכתי הבתים, לאור הנרות, כל המראות שיקפו מבטים זהים, אותן תהומות פעורות בפנים עשויות שעווה.
כשהלילה ירד, מרסל, המכווץ בקצה מיטתו, חש שלבו נצמת באימה כיוון שידע שהלילה העמוק והחרישי לא היה המשכו הטבעי והחולף של היום אלא דבר־מה מבעית, מצב בסיסי שבו כדור הארץ קורס לאחר מאמץ מכלה בן שתים־עשרה שעות, ושממנו לא ניתן להיחלץ עוד לעולם.
השחר לא בישר אלא על הפוגה חדשה ומרסל יצא אל בית הספר, נעצר מפעם לפעם בדרך כדי להקיא דם, והזכיר לעצמו לא להגיד דבר לאמו פן תכריח אותו לשכב ותתפלל בכריעה למראשותיו ותניח על בטנו רטיות רותחות, הוא לא הסכים עוד שהשד שלו יעקור אותו מהדברים היחידים שהסבו לו שמחה, שיעוריו של המורה, מפות העולם הצבעוניות ושגב ההיסטוריה, הממציאים והמדענים, הילדים שניצלו מכלבת, הדולפינים והמלכים, כל מה שאִפשר לו להמשיך ולהאמין כי בעֵברו האחר של הים מצוי עולם, עולם רוחש חיים שבו בני אדם עדיין יודעים לעשות דברים נוספים מלבד להאריך את קיומם בתוך הסבל והתעייה, עולם שיש בכוחו לעורר תשוקות נוספות מלבד התשוקה לעזוב אותו בהקדם האפשרי, שכן בעברו האחר של הים, הוא היה משוכנע בכך, חוגגים כבר שנים את הפצעתו של עולם חדש, זה שז'אן־בטיסט עמד להצטרף אליו ב־ 1926 , כששיקר לגבי גילו כדי שיוכל להתגייס, לחצות את הים ולגלות סוף־ סוף, בחברת מאות הנערים שנמלטו עמו בלי שהוריהם הכנועים, חרף ייסורי הפרידה, מצאו סיבה כלשהי לעצור בעדם, איך יכול להיראות עולם כזה.
ליד השולחן, סמוך לז'אן־מארי, מרסל אכל בעיניים עצומות כדי שיוכל להצטרף לז'אן־בטיסט באוקיינוסים מופלאים, היכן ששטות מפרשיות של פיראטים, בערים פגאניות הומות זמר, עשן וצעקות, וביערות המדיפים ריח עז, המאוכלסים בחיות בר ובפושעים מטילי אימה שיביטו כולם באחיו בכבוד וביראה כאילו הוא מלאך השרת הבלתי מנוצח, מדביר הפורענות, שמתמסר מחדש לרווחת בני האדם, ובשיעורי הדת מרסל הקשיב בלי לפצות פה לשקרי האוונגליסט שהרי ידע מהו חזון אחרית הימים, הוא ידע שכשסוף העולם הגיע השמים לא נפתחו, שלא היו שם לא אבירים ולא חצוצרות ולא מִספָּר החיה, (1)* שום מפלצת, אלא רק השקט, עד כדי כך שיכולת לחשוב שכלום לא קרה.
לא, כלום לא קרה, השנים נקפו כמו חול, וכלום לא קרה, והכלום הזה הטיל על פני כול את מרות שלטונו העיוור, שלטון קטלני ומוחלט שאיש לא ידע עוד לומר מתי התחיל.
כי הלוא ברגע שהתצלום הזה צולם, בקיץ 1918 , במטרה שיישאר דבר־מה שיעיד על הראשית, וגם על הסוף, העולם כבר נעלם, הוא נעלם מבלי שאיש יבחין בכך וההיעדר שלו, חידתי ומאיים מכל היעדר אחר שהועלה באותו יום על הנייר באמצעות תרכובת מלח הכסף, הוא זה שמרסל התבונן בו כל חייו, ועקב אחר עקבותיו בלובן החלבי של האפלת הפינות, בפניהם של אמו, אחִיו ואחיותיו, בעווית הזעופה של ז'אן־מארי, בתפלות נוכחותם העלובה, האנושית, כשהקרקע נשמטה תחת רגליהם ולא הותירה להם ברירה אלא לרחף כצללים בתוך חלל ערטילאי ואינסופי שאין בו מוצא וכיוון, ואפילו האהבה שקשרה ביניהם לא יכלה להצילם כי בהיעדר עולם, האהבה עצמה חסרת אונים.
למעשה איננו יודעים מהם העולמות, או במה תלוי קיומם.
ייתכן שאי שם בעולם כתוב החוק המסתורי שמוביל להיווצרותם, לצמיחתם ולקצם.
אבל אנחנו יודעים דבר אחד:
על מנת שעולם חדש יפציע, על עולם ישן למות תחילה.
ואנחנו יודעים גם שהמרווח המפריד ביניהם יכול להיות קצר לאין ערוך, או, לחילופין, ארוך כל־כך עד שנגזר על בני האדם ללמוד לחיות בתוך חורבן עשרות שנים על מנת לגלות בלי צל של ספק שהדבר נבצר מהם ושבסופו של דבר, הם לא חיו.
ייתכן שנוכל אפילו לזהות את הסימנים הבלתי נראים כמעט, המבשרים שעולם נעלם זה עתה — לא שריקת הפגזים מעל המישורים המרוטשים של הצפון, אלא שחרור של תריס שבקושי מפריע לאורו הרוטט של הקיץ, כף ידה הדקה והחבולה של אישה צעירה שבאישון לילה סוגרת בשקט דלת על פני מה שלא היו אמורים להיות חייה, או מפרשׂה הרבוע של אונייה, החוצה את מימיו הכחולים של הים התיכון בדרכה לחופי העיר היפּוֹ, (2)*והיא נושאת מרומא את הבשורה הבלתי נתפשת שבני אדם עדיין קיימים, אך עולמם איננו.
מטילדה היתה אשה צעירה ויפה, שנולדה כאילו בטעות למשפחה ענייה.
לא היתה לה ירושה גדולה כדי שתוכל להינשא לאיש עשיר, ולכן, בלית ברירה, נישאה לפקיד זוטר במשרד החינוך.
תמיד היא סבלה מחייה הפשוטים.
הרגישה שהיא נועדה לחיי מותרוֹת.
שנאה דירתה הקטנה.
הקירות העירומים והרהיטים השחוקים והישנים רק הכעיסו אותה.
מטילדה חלמה על בתים גדולים ומרוּוחים, גדושי נברשות ברונזה מבריקות, כורסאות מפוארות, תמונות יקרות ומשרתים.
היא השתוקקה להכיר אנשים חשובים, שיתפעלו מיופייה, עד שכל שאר הנשים יקנאו בה.
אבל המציאות היתה עגומה ואפרורית.
לא היו למטילדה שמלות יפות או תכשיטים, ולכן כעסה על בעלה שהסתפק במשכורתו הדלה כפקיד.
למטילדה היתה ידידה עשירה, ז'אן שמה, שהיתה חברתה עוד מבית הספר.
מאז נישאה מטילדה כמעט שלא ביקרה אצל ז'אן.
לבה היה מתכווץ מקנאה כשראתה את שמלותיה האופנתיות וביתה המטופח של ז'אן.
כשהיתה חוזרת מביקוריה אצל ידידתה, היתה מתייפחת לילות שלמים מרוב צער, ייאוש וקנאה.
יום אחד חזר בעלה במצב רוח מרומם במיוחד, בידו היתה מעטפה גדולה ומרשימה.
"הנה," אמר בחיוך, "יש לי משהו בשבילך."
מטילדה מיהרה לפתוח את המעטפה.
בתוכה מצאה כרטיס בעל קצוות מוזהבים, מודפס בהידור רב.
"זו הזמנה לנִשְׁפִּיָּה של שר החינוך," חייך בעלה.
במקום להתרגש מההזמנה המפתיעה, כפי שציפה בעלה, השליכה מטילדה את המעטפה בכעס על השולחן.
"בשביל מה אתה חושב שאני צריכה את הדבר הזה?" התרגזה.
"אבל, יקירתי, חשבתי שתהיי מאושרת.
לא בקלות השגתי את ההזמנה הזאת.
תוכלי לפגוש במסיבה אנשים חשובים מאוד.
אפילו את שר החינוך עצמו."
מטילדה הביטה בבעלה בקוצר רוח.
"ומה אוכל ללבוש לנשפיה מפוארת שכזאת?" שאלה ברוגזה.
"הו… את השמלה שאת לובשת כשאנחנו הולכים לתיאטרון… היא נראית נהדרת עליך," אמר בעלה.
מטילדה פרצה בבכי.
"אין לי שמלה מתאימה ולא אוכל ללכת לנשף הזה."
"וכמה תעלה שמלה מתאימה?" התעניין בעלה.
מטילדה הרהרה רגע, ואחר נקבה בסכום:
"ארבע מאות פרנק."
פניו של בעלה החווירו מעט, אך לבסוף אמר:
"בסדר, אתן לך את הכסף.
העיקר שתשיגי לעצמך שמלה יפה לנשף."
יום הנשפיה התקרב, ומטילדה המשיכה להיראות עצובה ומודאגת.
"מה הפעם?" התעניין שוב בעלה.
"אין לי שום תכשיט, אפילו לא קטן.
אני אראה כל כך עלובה ודלה… ובכלל, אני מעדיפה לא ללכת לנשף."
"יש לי רעיון!" אמר בעלה.
"לכי אל חברתך ז'אן ובקשי ממנה שתשאיל לך תכשיט לערב אחד.
אני בטוח שהיא תסכים."
"רעיון מצוין!" התלהבה מטילדה.
למחרת הלכה מטילדה לבית ידידתה.
ז'אן הסכימה מיד להשאיל לה אחד מתכשיטיה הרבים.
הלכה והביאה קופסת תכשיטים גדולה, אותה פתחה בפני מטילדה.
"תבחרי לך איזה תכשיט שתרצי," אמרה.
היו בקופסה צמידים, מחרוזות פנינים ושרשרות לרוב.
בתוך נרתיק סאטֶן שחור גילתה מחרוזת יהלומים נהדרת.
ידיה רעדו כשהוציאה את התכשיט וענדה אותו לצווארה.
"את יכולה להשאיל לי את זה?" שאלה בקול מהוסס.
"כמובן," אמרה ז'אן.
מטילדה חיבקה את ידידתה בחום והלכה לביתה עם מחרוזת היהלומים.
בנשפיה היתה מטילדה האשה היפה מכולן.
היא זהרה בשמלתה החדשה.
כולם התעניינו בה והגברים הצעירים הזמינו אותה לרקוד איתם.
אפילו שר החינוך ניגש אליה ושוחח אתה דקות ארוכות.
מטילדה היתה מאושרת.
רקדה בהתלהבות.
היתה שיכורה מעונג, שרויה בניצחון יופייה ובזוהר הצלחתה.
כל אותו ערב אפף אותה ענן של אושר נפלא.
בשעות הלילה המאוחרות, כאשר הנשפיה העליזה הסתיימה, חזרו מטילדה ובעלה לביתם במרכבה.
היא פשטה את מעילה מול הראי, כדי לראות שוב את דמותה המהודרת ואת המחרוזת הנוצצת ששאלה מחברתה ז'אן.
לפתע צרחה בבהלה.
"מה קרה?" שאל בעלה.
"ה…המחרוזת נעלמה!" גמגמה מטילדה.
"איך זה יתכן?" נבהל גם בעלה.
חיפשו בין קפלי שמלתה, בכיסים ובכל מקום – אך מחרוזת היהלומים היקרה לא נמצאה.
בעלה התלבש ויצא לחפש את התכשיט ברחובות בהם עברו.
גם הוא היה מיואש כמוה.
עד לשעות הבוקר המוקדמות חיפש, אך לא מצא דבר.
המחרוזת היקרה נעלמה.
מטילדה ובעלה הביטו זה בזאת בייאוש.
לאחר יותר משבוע, כשנואשו מחיפושיהם, הבינו שאין להם ברירה, וכי עליהם להחליף את התכשיט שאבד בתכשיט אחר זהה לו.
הלכו לברר בחנויות תכשיטים עד שמצאו מחרוזת יהלומים זהה לזו שאבדה.
מחירה היה שלושים ושישה אלף פרנקים צרפתיים.
סכום עתק עבור מטילדה ובעלה.
לבעלה של מטילדה היה מעט כסף שירש מאביו.
את השאר הוא לווה מבנקים ומלווים בריבית.
שניהם ידעו, כי במשך שנים רבות יצטרכו לשלם את הסכומים הגדולים ואת הריבית המצטברת, עד שישלימו את חובם.
כאשר החזירה מטילדה את המחרוזת לחברתה אמרה לה ז'אן בקרירות:
"היית צריכה להחזיר לי את השרשרת יותר מהר.
אולי הייתי זקוקה לה בעצמי."
מטילדה חששה שחברתה תגלה שהמחרוזת הוחלפה.
אבל ידידתה אפילו לא הביטה בתכשיט.
לקחה אותו מידיה של מטילדה ובלי להעיף בו מבט נוסף השליכה אותו לתוך התיבה.
מאותו יום ידעה מטילדה עוני אמיתי.
היא ובעלה עזבו את דירתם ועברו להתגורר בשכירות בעליית גג קטנה ועלובה ליד השוק.
מטילדה עבדה בשטיפת רצפות, כביסה והדחת כלים בבתי אוכל מזוהמים.
התלבשה כאישה פשוטה.
בקניית מצרכים עמדה על המיקח על כל פרנק.
בעלה, שעבד ביום כפקיד במשרד החינוך, החל לעבוד בלילות בהנהלת חשבונות עבור סוחרי הסביבה.
לפעמים מצא עבודות נוספות, מזדמנות, מהן היה משתכר מעט פרנקים נוספים.
עשר שנים נמשכו חיים עלובים אלה:
רק בתום עשר שנים של עבודת פרך הצליחו בני הזוג לשלם את חובותיהם יחד עם הריבית שהצטברה.
מטילדה הזדקנה במהירות.
בעשר השנים הללו היא נהפכה לאשה קשת יום ומרירה.
שיער ראשה היה פרוע.
לבשה שמלות עלובות, וידיה היפות והמטופחות התנפחו ואדמו משטיפת רצפות.
לפעמים היתה יושבת מול החלון ובוכה בלא קול.
היתה מהרהרת בייאוש באותו נשף גורלי ארור, אחד ויחיד, שהרס את חייה.
ידעה, שאם לא היתה מאבדת את המחרוזת חייה היו אחרים לגמרי.
באחד הימים כאשר יצאה מטילדה לקניות היא פגשה את חברתה ז'אן מטיילת עם בנה הקטן.
עשר שנים השתיים לא נפגשו.
"בוקר טוב, ז'אן," בירכה מטילדה את ידידתה.
ז'אן לא הכירה אותה.
"אני מצטערת, גברת," אמרה.
"אבל אני לא חושבת שאני מכירה אותך…" "זו אני… מטילדה."
"מטילדה," גמגמה ז'אן, "אוי, מה קרה לך?…"
"עברו עלי שנים קשות," סיפרה מטילדה.
"ו…והכול בגללך…" "בגללי?"
"את זוכרת את המחרוזת שהשאלת לי לנשף?"
"כמובן שאני זוכרת."
"איבדתי אותה…" "איך איבדת אם החזרת לי אותה!"
"החזרתי לך העתק מדויק של השרשרת, שקניתי.
עשר שנים עברו עד שהצלחנו לשלם עבור החוב."
"את קנית שרשרת יהלומים?"
"כן.
בעצמך לא הרגשת בהבדל…" "אוי, מטילדה המסכנה!" חיבקה אותה ז'אן ברחמים רבים.
"השרשרת שהשאלתי לך הייתה מאבנים מלאכותיות!
אלה לא היו יהלומים אמיתיים.
השרשרת שאיבדת לא היתה שווה יותר מחמש מאות פרנק…" *מתוך הקובץ "מבחר סיפורים קלאסיים", הוצאת דור, 2001.
אהבתי אותה אהבה נואשת!
על מה ולמה אנו אוהבים?
האומנם מוזר הוא שלא יהיה בעולמך אלא אדם אחד, שלא תשכון במוחך אלא מחשבה אחת, בלבך רק תשוקה אחת, ובפיך שם אחד בלבד:
שם השב ועולה בלי הרף, עולה ממעמקי הנשמה אל השפתיים כמים מן המעיין ואתה חוזר והוגה אותו, ממלמל אותו שוב ושוב תמיד, בכל מקום, כמו תפילה.
איני מתכוון כל עיקר לגולל את סיפורנו.
האהבה יש לה רק סיפור אחד, תמיד אותו הסיפור עצמו.
ראיתי אותה ואהבתי אותה.
זה כל הסיפור.
ובמשך שנה תמימה חייתי באהבתה, בין זרועותיה, בלטיפתה, במבטה, בשמלותיה, בדיבורה, שהיתי שם עטוף, כבול, כלוא בכל מה שהיה היא, שהות מלאה כל-כך שלא ידעתי עוד אם יום הוא או אם לילה, אם חי אני או מת, על האדמה כבדת הימים הזאת או במקום אחר.
והנה מתה.
איך?
איני יודע, איני מבין.
ערב אחד ירד גשם, היא שבה הביתה רטובה ולמחרת החלה להשתעל.
היא השתעלה במשך שבוע לערך ואז נפלה למשכב.
מה קרה?
לא אדע עוד.
רופאים באו, כתבו, הלכו להם.
תרופות הובאו;
ואיזו אשה הגישה לה אותן.
ידיה היו חמות, מצחה לוהט ולח, מבטה נוצץ ועגום.
דיברתי אליה והיא השיבה לי.
מה אמרנו זה לזה?
לא אדע עוד.
הכל שכחתי, הכל, הכל!
היא מתה, אני זוכר היטב את אנחתה הקצרה הרפה, את אנחתה החלושה כל-כך, אנחתה האחרונה.
האשה השומרת עליה אמרה "אה!" ואני הבנתי, כן הבנתי!
ושוב לא ידעתי מאומה.
מאומה.
ראיתי כומר שאמר:
"הפילגש שלך." ונדמה לי שהוא מזלזל בכבודה:
כיוון שמתה, לא היתה לו זכות לדבר כך.
גירשתי אותו.
כומר אחר בא והוא היה טוב-לב ורב חסד.
בכיתי כשדיבר עמי עליה.
שאלו אותי אלף ואחת שאלות בדבר פרטי ההלוויה.
איני זוכר.
זכורים לי רק הארון וקול הלמות הפטיש שנעץ בו את המסמרים וסגר אותה בתוכו.
אלוהים!
אלי שבשמיים!
היא הורדה לבור!
נקברה!
היא!
בבור ההוא!
אנשים אחדים באו להלוויה, ידידותיה.
נמלטתי משם.
רצתי.
זמן רב התהלכתי ברחובות.
אחר-כך שבתי הביתה.
ולמחרת יצאתי למסע.
אתמול שבתי לפאריס.
כשראיתי שוב את חדרי, את החדר שלנו, את המיטה שלנו, את הרהיטים שלנו, את כל הבית הזה שהיה בו כל מה שנותר מחייו של אדם לאחר מותו, ירדה עלי שוב עצבות כה עזה שכמעט פתחתי את החלון להשליך את עצמי לרחוב.
שוב לא יכולתי לשהות בין החפצים הללו, בין הקירות שהקיפו אותה, שהעניקו לה מחסה, הקירות שוודאי שימרו בסדקיהם הבלתי נראים אלפי אטומים שלה, של גופה ושל נשימתה.
נטלתי את כובעי ואמרתי לברוח משם.
אבל אז, סמוך לדלת, חלפתי על פני הראי הגדול שבכניסה, ראי שהיא התקינה שם כדי להביט בעצמה, מכף רגל עד ראש, יום יום, בצאתה לרחוב, לבדוק אם היא לבושה כשורה, מתוקנת ויפה למן הנעליים ועד לתסרוקת.
קפאתי על עומדי מול הראי הזה שכה הירבה לשקף את דמותה, לעתים כה תכופות, כה תכופות עד שגם הטביע בו את בבואתה.
עמדתי שם, רועד כולי, עיני נעוצות במראה, מראה שטוחה, ריקה, אבל מראה שהחזיקה אותה, את כל כולה, מראה שידעה אותה כמוני, שאפפה אותה כמו שאפף אותה מבטי השוקק.
נדמה לי שאני אוהב אותה, את המראה הזאת – נגעתי בה – והיא היתה קרה!
אלי!
הזיכרון!
הזיכרון!
מראה של מכאוב, מראה יוקדת, מראה חיה, מראת זוועה המשלחת בי את כל ייסורי הגיהינום!
אשרי מי שלִבם, כראי שהבבואות מחליקות עליו ונמחות, שוכח כל מה שהיה בו, כל מי שעבר על פניו, כל מי שהשתקף בו, על חיבתו ועל אהבתו!
מה רבו ייסורי!
יצאתי לרחוב ובעל כורחי, בבלי דעת, בבלי רצון, הלכתי אל בית העלמין.
מצאתי את קברה הפשוט כל-כך, צלב שיִש ועליו מלים ספורות:
"היא אהבה, נאהבה, ומתה."
היא שכבה שם, מתחת לאבן, נרקבת!
זוועה!
בכיתי, מצחי צמוד לאדמה.
כך נשארתי זמן רב, זמן רב מאוד.
ואז ראיתי שהערב יורד.
נתקפתי תשוקה מוזרה, תשוקה מטורפת, תשוקת אוהבים נואשים.
רציתי לעשות את הלילה לצִדה, רק עוד לילה אחד, ולבכות על קברה.
אבל חששתי פן יראני אי מי ויגרשני.
מה לעשות?
התחכמתי.
קמתי ממקומי ויצאתי לשוטט בעיר המתים.
הלכתי עוד ועוד.
כה קטנה היא העיר הזאת השוכנת בצד העיר האחרת, העיר שחיים בה!
ועם זאת מה רבים הם המתים, רבים מן החיים.
אנחנו, בתים גבוהים דרושים לנו, רחובות, מקום כה רב, להכיל את ארבעת הדורות החיים זה בצד זה, שותים את מי המעיינות, את יין הכרמים ואוכלים את תבואת השדה.
ולכל דורותיהם של המתים, לכל שרשרת הדורות שקדמו לנו, מדור ראשון, כמעט לא כלום, שדה, כמעט לא כלום!
האדמה משיבה אותם אליה, השִכחה מוחקת אותם.
היו שלום!
בקצה בית העלמין המיושב ראיתי לפתע את בית העלמין הנטוש, שם נבללו באדמה המתים משכבר, שם אפילו הצלבים נמקים, שם ייטמנו מחר המתים החדשים, ראיתי אותו והוא מלא ורדי בר, ברושים רבי חיות וכהים, גן נוגה ומרהיב, הניזון מבשר האדם.
שהיתי שם לבדי, בודד לגמרי.
הצטנפתי כנגד עץ ירוק, נחבאתי כליל בין ענפיו הדשנים הכהים.
וחיכיתי, נאחז בגזע העץ כטובע הנאחז בשבר אונייה.
וכשהשתררה עלטת הלילה הכבדה עזבתי את מקלטי והחילותי פוסע בלאט, אט אט, בצעדים חרישיים, על האדמה הזאת הזרועה מתים.
הלכתי הנה ושוב, עוד ועוד, ולא מצאתיה.
בזרועות שלוחות, בעיניים פקוחות, נוגע במצבות בידי, ברגלי, בברכי, בחזי, אפילו בראשי, הלכתי ולא מצאתיה.
נגעתי, מיששתי, כעיוור המגשש את דרכו, מיששתי מצבות, צלבים, סבכות ברזל, עטרות של זכוכית, עטרות של פרחים נבולים!
באצבעותי הנעות על פני האותיות, קראתי את השמות.
איזה לילה!
איזה לילה!
לא מצאתיה!
לילה בלי ירח!
פחדתי פחד אימים בלכתי במשעולים הצרים ההם, בין שני טורי מצבות!
קברים!
קברים!
רק קברים!
מימיני, משמאלי, מלפני, מסביבי, מכל עברי קברים!
התיישבתי על אחד מהם, כי לא יכולתי ללכת עוד, ברכי כשלו.
שמעתי את הולם לבי!
ושמעתי עוד משהו!
מה זה היה?
קול רעש עמום, לא מוכר!
האם בראשי הנטרף עלה הרעש, או שמא בלב הלילה העבות, ואולי מתחת לאדמה אפופת המסתורין, אולי מתחת לאדמה שגוויות אדם זרועות בה עלה הרעש הזה?
הבטתי סביב.
כמה זמן הייתי שם?
לא אדע.
האימה שיתקה את גופי, נסחפתי בבהלה, נכון לצרוח, נכון למות.
ולפתע נדמה לי שלוח השיש שאני יושב עליו זע.
והוא אכן זע כמו ניסה אי מי להרימו.
זינקתי באחת אל הקבר השכן וראיתי, כן, במו עיני ראיתי, שהאבן שישבתי עליה קודם מזדקפת לכל אורכה;
והמת הופיע, שלד עירום שבגבו השח השליך את לוח האבן ממנו והלאה.
היטב ראיתי, אף כי הלילה היה אפל עד מאוד.
על הצלב יכולתי לקרוא:
"כאן נח ז'אק אוליבן, שמת בגיל חמישים ואחת.
הוא אהב את בני משפחתו, היה איש ישר וטוב לב, והלך לעולמו שלם עם אלוהיו."
עתה קרא גם המת את המלים החרותות על מצבתו.
אחר-כך אסף אבן מן המשעול, אבן זעירה וחדה, והחל למחוק בשקידה את הכתוב.
הוא מחק הכל, לאט, נועץ את עיניו החלולות במקום שם היו המלים חרותות לפני רגע;
ובחוד העצם, שפעם היתה אצבעו, כתב באותיות זוהרות כאותן שורות שאתה רושם בקירות בחוד של גפרור:
"כאן נח ז'אק אוליבן, שהלך לעולמו בגיל חמישים ואחת.
ברוע לבו החיש את מות אביו שאותו ביקש לרשת, התעמר באשתו, מירר את חיי ילדיו, רימה את שכניו, גנב מכל הבא ליד ומת מוות בזוי ונקלה."
משסיים לכתוב, סקר המת הדומם את מעשה ידיו.
ואני סבתי לאחור וראיתי שכל הקברים נפתחו ומתיהם יצאו, וכולם מחקו את השקרים שכתבו בני משפחותיהם על המצבות והחליפו אותם בדברי אמת.
וראיתי שכולם ירדו לחיי קרוביהם, היו חדורי שִטנה, מושחתים, דו-פרצופיים, שקרנים, מוציאי דיבה, חמדנים, שגנבו, רימו ועברו כל עבירה משוקצת, כל האבות הטובים הללו, הרעיות הנאמנות, הבנים המסורים, הבנות הצנועות, הסוחרים נקיי הכפיים, כל הנשים והגברים הללו שנאמר עליהם כי לא היה בהם דופי.
כולם גם יחד כתבו על מפתן משכן הנצח שלהם את האמת האכזרית, הנוראה והקדושה, את האמת שלא הכל יודעים אותה, או משימים עצמם כלא יודעים.
חשבתי שגם היא מן הסתם חרתה את האמת על מצבתה שלה.
שוב לא פחדתי, רצתי בין הקברים הפתוחים, בין גוויות המתים, בין השלדים, הלכתי אליה, בטוח שהפעם אמצא אותה קל מהרה.
מרחוק הכרתיה, אף כי לא ראיתי את פניה הלוטים בתכריך.
ועל צלב השיש שלפני שעה קלה קראתי עליו את המלים:
"היא אהבה, נאהבה ומתה." היה כתוב:
"היא יצאה יום אחד לבגוד באהובה, הצטננה בגשם ומתה."
סיפרו לי שאספו אותי עם בוקר מוטל בלי הכרה ליד אחד הקברים.
*מתוך הקובץ "השָׁמכָּאן", בעריכת מנחם פרי, הוצאת הספריה החדשה, 1999. 1
זה קרה פתאום, כהרף-עין.
אבל הוא לא נדהם ולא נרתע, כאילו ציפה לזה מאז ומתמיד.
בתוך שנייה, מרגע שהחל הצופר לצווח מאחוריו, ידע כי אין מנוס מן האסון וכי הוא האשם.
לא קול צופר רגיל רדף אותו במין זעם ובהלה אלא געייה הדומה לקול הקודר, הקורע לב, ששומעים בערי נמל בלילות ערפל.
בו-בזמן ראה במראה האחורית את הגוש האדום-הלבן של אוטובוס ענקי דוהר קדימה ואת פניו המעוותות של איש בעל שיער מאפיר, ונוכח שהוא עצמו נוסע באמצע הכביש.
הוא לא חשב לחלץ את ידו, שאֶדְמוֹנְד הוסיפה להחזיקה בין ירכיה.
ממילא לא היה מספיק.
כמעט הגיע לרגלי ה"מדרון הגדול" שהדרך פונה שם שמאלה בזווית ישרה, והיא חסומה, כך נראה מרחוק, בחומה המקיפה את אדמות טירת רוֹאַזֶן.
גשם ירד כבר כמה דקות, ודי היה בו לכסות את הכביש בציפוי דביק.
מוזר הדבר, אך באותו רגע קיבל עליו הכול, את האסון, את אשמתו, הוא ידע כי חייו עומדים להיגזר לשניים, אולי אף להסתיים, ובלי שיאמין בכך, עשה מה שנשאר לו לעשות, התאמץ להפנות, בידו השמאלית בלבד, את רכב ה"טְרַקְסְיוֹן אַוַאן".[1] וכצפוי, במקום לשוב לימין, החליק הרכב, תנופתו גברה וסובבה אותו מאה ושמונים מעלות והוא נעמד לרוחב הכביש.
[1] [1] [1] [1] בדרך נס הצליח האוטובוס בכל-זאת לעבור ונדמה היה ללאמְבֶּר ששמע את הקללה שצעק לו הנהג בעל הפנים המעוותות, ומאחורי השמשות ראה ראשי ילדים שלא השגיחו בשום דבר, היתה חבטה, פח נקרע והענק המגושם, שפגע בעץ, המשיך להתדרדר משולי הכביש אל תחתית המדרון.
מכוניתו שלו, שכמעט נעצרה, שבה לנסוע כאילו לא קרה דבר, צייתנית כתמיד, שעה שהאוטובוס התנגש בכל כובדו, כמהלומה אדירה של איל ברזל, בחומה של טירת רואזן.
לאמבר לא נעצר, לא חשב להיעצר אלא לברוח, כדי שלא לראות, ודי תושייה היתה בו שלא להמשיך בכביש הראשי אלא לפנות ימינה לדרך גאלינְיֶר.
אדמונד לא צעקה, לא זעה.
הוא רק חש שגופה התקשח ונשמט לאחור, ונדמָה לו שעצמה את עיניה.
הוא לא העז להביט במראה כדי לראות מה מתרחש מאחור, אבל לפני הפנייה הראשונה לא יכול שלא להעיף מבט ולראות דלקה ענקית.
מעולם לא ידע תחושה איומה כל-כך בכל ישותו, אף לא במלחמה, כשנקבר במכתש של פגז.
לא נראה שיוכל להמשיך לנהוג, להביט קדימה, לנשום.
משהו עמד להישבר בראשו, או בחזהו, וכל-כך הזיע עד שידיו החליקו על ההגה.
חלפה בדעתו המחשבה לעצור ולפנות לאחור;
ולא קם בו האומץ לעשות זאת.
הדבר היה למעלה מכוחו.
הוא לא רצה לראות.
הבהלה דחפה אותו קדימה בכוח לא-נשלט, שלא היתה לו שום אחיזה בו.
ואף-על-פי-כן יכול לחשוב על פרטים.
כמאה מטר מן הפנייה ומן החומה שהתנפץ אליה האוטובוס, היתה תחנת דלק ומכולת-מזנון של הזוג דֶפּיז'וֹל.
הוא הכיר אותם.
הוא הכיר את כל התושבים בתחום של עשרה קילומטרים מהעיר.
דפיז'ול הזקנה היתה חירשת אבל בעלה, שמן הסתם עבד באותה שעה בגן, בוודאי שמע את הרעש.
האם יש להם טלפון?
הוא לא הצליח להיזכר.
שאם לא כן, יצטרך דפיז'ול להגיע אל הכפר הקטן סן-מארק, כקילומטר משם, להזעיק עזרה.
אין לו מכונית.
הוא יצטרך לרכוב על אופניו.
עדיין לא העז להביט באדמונד שנשארה קפואה כקודם.
נראה שיישרה את שולי שמלתה בלי שיבחין בתנועתה, כי שוב לא ראה את הכתם הבהיר של ברכיה.
צריך היה לעשות משהו, לנסוע לאיזה מקום, עדיין לא ידע לאן.
עכשיו, לאחר שעבר את הפנייה ועלה על דרך גאלינייר, אינו רשאי עוד לשוב לאחור.
אף אסור לו להראות את פניו בכפר, הרחוק שמונה מאות מטרים משם, והוא פנה שמאלה, לדרך העפר הראשונה, חרד שמא ייקרה על דרכו אחד האיכרים.
אם יגיע לכביש הראשי של קוּדְרֶה, יינצל, כי יוכל לטעון שבא מאיזה מקום אחר, שאינו יודע כלום, שלא עבר אותו היום ב"מדרון הגדול".
מימין לדרך היתה חווה, אבל איש לא נראה שם.
הגשם הוסיף לרדת, בסילונות ארוכים, כגשמים של שלהי הקיץ, כמעט כגשם של סתיו.
לבו עדיין הלם במהירות.
ימינו הוסיפה לרעוד על ההגה.
הוא התבייש וחש מצוקה גדולה.
ועם זאת, כבר כפה עליו לחשוב על הכול, על הצפוי, ושמע את עצמו אומר בקול רם:
"ניעצר בטְרֶפוּ."
כבר הגיעו לעיבוריה של העיר.
דרך קוּדְרֶה עקפה אותה.
היטב הכיר את כל הדרכים שם, כי כמעט בכל מקום היו לו אתרי בנייה, שביקר בהם כמעט יום-יום.
ואכן מאחד האתרים האלה עשה עכשיו את דרכו, מחוות רֶנוֹנְדו­ֹ, שאנשיו עסקו שם בהקמת ממגורת מתכת.
והוא היה גם הבונה של המחלבה הקואופרטיבית בטְרֶפוּ, עם מִגְבָּנָה לדוגמה, ועתה הוקם, מאתיים מטר מבניינים אלה, דיר חזירים גדול, שינצל את שיירי הייצור שלהם.
איש עמל היה, עבד אף יותר מאביו, יותר מכל אדם אחר בעיר, והנה נשקפת סכנה לפרי שנשאו מאמציו בעשרים וחמש שנה.
לכמה שניות היה זקוק?
למעט כל-כך!
אפילו פחות מכדי לחלץ את כף ידו הימנית.
האוטובוס צפר מן הסתם פעם ראשונה כשהיה הוא באמצע המדרון.
הוא לא בטוח.
הוא לא השגיח בזה.
אבל זה עולה וצף בו, כמו שיקרה לעתים לשאריות חלום.
האוטובוס צפר כדי להתריע על בואו;
הוא נסע במהירות, הסיע ילדי קייטנה לפריס או לאיזו עיר בצפון.
לאמבר עלה על דרך קוּדְרֶה ומכאן כאילו חזר לחיים.
על הכביש החלק עברו מכוניות, משאיות, תחנת דלק אדומה נראתה במרחק שלוש מאות מטר, ופונדק עם מרפסת קצת הלאה.
כמעט נעצר שם לשתות משהו, אולי כדי להכין לו אליבי, כשיאמר שם כבדרך-אגב שהוא שב מחוות רנונדו ופניו אל טְרֶפוּ.
האם אינו מפריז באמצעי הזהירות?
אולי דווקא זה עלול להכשילו?
פעמים רבות היה נעצר כך ונכנס לביסטרו כפרי לשתות כוס יין לבן, אבל אף פעם לא בלוויית מזכירתו.
לעתים נדירות התלוותה אליו אדמונד.
הוא לא יכול לומר מדוע, היום, כשעמד לנסוע אל רנונדו, אמר לה פתאום:
"קחי את הסרבל, העלמה פמפן, וחכי לי במכונית."
מרסל, אחיו, שהיה במשרד, נתן בו מבט שקט, מעצבן, מיוחד לו.
מה יכול מרסל להבין?
כל אחד חי את חייו כראות עיניו.
מרסל בחר בחיים הרצויים לו ונראה שבע רצון.
אין זו סיבה שיכפה את עקרונותיו על זולתו.
"אתה צריך תוכניות?"
ז'וזף לאמבר הישיר מבט לאחיו והשיב:
"כן."
זו לא הפעם הראשונה שהתעמתו כך, אם אפשר לקרוא לזה עימות, כי מרסל נסוג תמיד.
גם זה לא מדויק.
מרסל הסתפק בכך שלא עמד על דעתו, ועל שפתיו חיוך קל כשפמו הבלונדי הקטן והצמרירי.
אז עדיין לא ירד גשם, אור השמש מילא את החדרים ששופצו שלוש שנים קודם לכן, וכמו במשרדים מודרניים, חצצו ביניהם קירות זכוכית.
רק לז'וזף היה משרד שיכול להתבודד בו, שאפשר להוריד בו את התריסים כאילו בגלל השמש.
וכך לא מנע אותו שום דבר מלהזמין אליו את העלמה פמפן כאילו כדי להכתיב לה מכתב או למשימה כלשהי, כי איש, אף לא מרסל, לא היה רשאי להיכנס בלי לדפוק על הדלת.
מה שקרה זה עתה כנראה חייב היה לקרות.
הוא אמר אז, בלי לחשוב, בלי רצון מפורש:
"קחי אתך את התוכניות, העלמה פמפן, וחכי לי במכונית."
לא נעלם ממנה פשר הדבר.
הם כבר היו פחות משני קילומטרים מדרום לעיר, ופתאום שמעו צפירות של כבאים.
לאמבר ידע כי כבר מאוחר מדי.
הוא היה במלחמה וראה טנקים ומשאיות עולים באש ומטוסים שהופלו.
היה עליו לשמור על קור רוח, לא להקשיב לקול הצופרים שהזכירו לו את צווחתו הנואשת של האוטובוס.
המחלבה עמדה במורד, על שפת אותה התעלה שעברה ליד אתרי הבנייה שלו, אבל האתרים האלה היו בקצה העיר, ליד שכונה מאוכלסת בצפיפות.
הפועלים שעבדו בדיר החזירים החדש כבר הלכו ורק מנהל העבודה עדיין היה שם, מתכונן לעלות על אופניו, ותלוי עליו במלוכסן התרמיל שהביא בו את ארוחתו הקלה.
הוא נגע בקסקט שלראשו.
"שלום, מר ז'וזף."
יותר משלושים שנה עבד אצל לאמבר האב וזכר את ילדיו כשהיו זאטוטים.
הוא קרא להם מר מרסל, מר ז'וזף.
לומר מר פֶרְנאן לא הזדמן לו, כי הלה יושב בפריס וכמעט אינו שב עוד לאזור.
"ערב טוב, ניקולא, הכול בסדר כאן?"
אדמונד לא יצאה מן המכונית, ולראשונה מאז ה"מדרון הגדול" העז לאמבר להעיף מבט לעברה.
האם היה אפשר לשער למראהָ כי זה עתה היתה שותפת לאסון?
היא היתה חיוורת, אמנם כן, אבל כמעט לא יותר משהיתה תמיד.
עורה היה בהיר מטבעו, וזה מפתיע, כי פניה היו כמעט עגולות, לחייה מלאות, וגופה גדול כגוף בחורה בריאה.
"הספיקו להכין את התבניות האחרונות?"
"כמה דקות לפני הגשם.
שמעת את הצופרים?
יש כנראה שרפה באיזה מקום."
לאמבר חזר אחריו:
"כנראה."
מבטה של אדמונד הנעוץ בו הפריע לו.
מה היא חושבת?
מה היא חושבת על מה שקרה?
על התנהגותו?
מה היא חושבת עליו ברגע הזה?
זאת אי-אפשר לנחש.
מעולם לא ראה פנים אדישות כפניה, ואותו קיפאון שהיה בתווי הפנים היה גם בגופה, היה אפשר לצפות בו שעה ארוכה בלי להבחין בשום תנועה.
כשקיבל אותה לעבודה, שנה קודם לכן, לאחר פשיטת הרגל של הסוחר בכלי מתכת, פנז'אר, שהיתה מזכירתו, השתעשעו העובדים בשם משפחתה ולא החמיצו שום הזדמנות לחזור שוב ושוב ולהדגיש כל הברה בשמה הדגשה נלעגת:
"בוקר טוב, העלמה פמפן!"
"ערב טוב, העלמה פמפן!"
ביניהם קראו לה הפַּמְפּינָה, ויום אחד שמע לאמבר בעד חלונו הפתוח בנאי צעיר קורא:
קורא "היא ממש בהמה!"
איש בחותלות של עור ובמכנסי קורדרוי בא אליהם מן המחלבה שהוא מנהלה.
לאמבר, עומד ליד מכוניתו, הושיט לו את ידו ומנהל העבודה שוב נגע בקסקט שלראשו.
"שלום, בֶּסְיֶר."
"שלום, מר לאמבר."
ניקולא הזקן שאל:
"שמעת את הצפירות?"
"כן.
מיד טלפנתי העירה.
מסתבר שאוטובוס מלא ילדים התנגש בחומה של טירת רואזן ועלה באש."
בממחטה ניגב האיש את הזיעה שבצבצה במצחו.
היו לו שישה ילדים, לפעמים נראו משחקים בחצר המחלבה, ואשתו שוב הרתה.
זה היה המבחן הרציני הראשון.
לאמבר, שלא ציפה כי יקדים כל-כך לבוא, עוד לא הספיק להחליט כיצד ינהג.
נוכחותה של אדמונד הביכה אותו.
הוא הופתע למשמע קולו האומר בטבעיות:
"קייטנה?"
"כנראה.
עדיין אין פרטים."
לאמבר ניגב אף הוא את זיעתו, בתנועה שחשב שהיא רוגעת, והעיף מבט בידו לראות אם היא רועדת.
מוטב היה שלא לפרט ולומר כי הוא בא מחוות רנונדו דרך קודרה.
תמיד מתפתים להכביר דברים שלא לצורך.
"באתי להעיף עין," מלמל.
"ניקולא אמר לי שאם יהיו לנו כמה ימים יפים, נוכל לגמור עד סוף החודש."
"תיכנס לשתות משהו?"
"תודה.
עוד יש לי עבודה במשרד."
הוא התנהג בטבעיות גמורה.
הכול התנהל כרגיל בין אנשים המכירים זה את זה זמן רב ומזדמנים יחד לעתים קרובות.
"כולם בסדר אצלכם?"
במקום לענות, מלמל בֶּסְיֶר:
"אולי אקפוץ לשם במכונית לראות מה קורה."
ותו לא.
לאמבר שוב התניע את רכבו וסב לאחוריו.
בפרוורים, ואחר-כך בעיר, כבר היה אפשר לחוש התרגשות יוצאת דופן, אנשים נראו בפתחי הבתים, וגברים ובחורים צעירים רכבו על אופניהם לאותו הכיוון.
בכיכר העירייה, שכעבור חצי שעה היה אמור לשבת שם למשחק ברידג' ב"קפה ריש", עבר על פניהם אמבולנס בדרכו אל בית-החולים, והוא נראה לו ריק.
זה היה הרגע הקשה ביותר והוא כמעט נעצר תשוש ומבולבל ליד המדרכה.
בבית-הקפה ראה את לסקוּר, סוכן הביטוח, עם נֶדֶלֶק, והשניים כבר יושבים לשולחן.
"לא תעבור במשרד?" שאלה אדמונד, כי הוא נראה מהסס.
בפעם הראשונה פצתה את פיה מאז ה"מדרון הגדול".
קולה היה אדיש, אבל הוא תהה אם לא מרומזת בשאלה הזאת קריאה לסדר.
"אולי כדאי."
"השעה שש וחצי," הוסיפה.
הוא לא הבין מה עניינה של השעה לכאן.
"אז מה?"
"אני לא יודעת אם אתה רוצה שאסע אתך אל רציף קוֹלְבֶּר, או אולי ארד כאן."
היא צודקת.
המשרדים נסגרים בשש וחצי.
"את יכולה לרדת."
"להשאיר לך את תיק רנונדו?"
"כן."
"ערב טוב, מר לאמבר."
"ערב טוב, העלמה פמפן."
היא סגרה את דלת המכונית וצעדה לעבר רובע סן-ז'ורז' הקרוב למדי, שהיא גרה שם בבית אמה.
למראה דמותה הנעלמת חש הקלה וגם קצת בלבול.
הם לא הסכימו ביניהם על שום דבר, לא דובר ביניהם אף לא ברמז על מה שקרה.
הוא אף לא ידע אם תדבר או תשתוק.
האם הוא מכיר אותה בכלל?
"אתה בא?" שאל וייסברג, בעל הכולבו "פְּריזוּניק", עוד אחד משחקני הברידג', ברגע שעמד לאמבר להתניע את המכונית.
"לא מיד.
אני צריך לעבור קודם במשרד."
"עכשיו הגעת העירה?"
"ברגע זה."
"שמעת מה קרה?"
"סיפרו לי במחלבה."
"אני נסעתי לשם להעיף עין, ולא יכולתי לעמוד בזה.
עד כדי כך שתכף מיהרתי הביתה לברר שהילדים שלי בחיים."
לאמבר הצליח להגות את המילים:
"יש ניצולים?"
"אף אחד לא.
ליתר דיוק, יש ילדה אחת − כי היו שם ילדים וילדות− אבל רק בנס יוכלו להציל אותה.
בֶּנֶזֶק שם וגם הז'נדרמים.
מחכים למשנה למושל המחוז שצריך להגיע כל רגע, והמושל עצמו הודיע שיבוא לפני רדת החשכה."
"להתראות עוד מעט."
"כן, עוד מעט."
עוד שעה, עוד שעתיים, אפשר שלא יהיה עוד איש שידבר אליו בנעימה זו וילחץ את ידו.
הוא התניע את המכונית וכל הדרך ראה פנים רציניות, קודרות יותר מכרגיל, ונשים בוכיות על המדרכה ובחנויות.
ככל שזכר היה ה"מדרון הגדול" שומם כשירד בו.
כמעט לא היה ספק בלבו שלא עבר על פני מכוניות ולא הבחין בשום רכב כבד שנעצר באמצע העלייה, כמו שקורה לעתים קרובות.
אבל האם לא היו אופניים?
האם היה מבחין בהם?
וכשפנה ימינה אל גאלינייר, אולי ראה אותו מי מבני הזוג דפיז'וֹל שעמד בפתח הבית?
לא סביר, אבל לא בלתי-אפשרי.
ה"טְרַקְסיוֹן אַוַאן" שלו שחורה ורבים כמוהו יש בעיר ובאזור.
רק לעתים נדירות עולה על דעת הבריות לרשום את מספר הרכב.
איכר בשדה, למשל, היה יכול להכירו כשעבר שם.
פניו טיפוסיות והוא אחד האנשים המוכרים באזור.
מטירת רואזן והלאה היה פחות או יותר בטוח בעצמו, כי זיכרונו רשם הכול אוטומטית, אפילו פרה אדומה, שהתרחקה מכר המרעה שלה ושוטטה בשולי הדרך.
אבל קודם לכן?
איש העִזים, בייחוד הוא, שאת שמו אינו יודע, תימהוני שיש לו צריף בצד הכביש הראשי, והוא מוליך שעות תמימות ארבע או חמש עִזים לרעות בשולי הדרך?
כבר רגילים כל-כך היו לראות את צלליתו, במעלה ה"מדרון הגדול" או במורדו, עד שלא נתנו עליו את הדעת.
אז עוד לא היתה ללאמבר שום סיבה לשים לב לאנשים שעבר על פניהם.
אבל זה נעשה חשוב.
מרגע התאונה ועד בוא כוחות ההצלה לא ירד די גשם שימחה את עקבות הצמיגים על הכביש.
הז'נדרמים מן הסתם מתעניינים בזה.
גם בֶּנזק ואנשיו.
בעיתונים קרא לאמבר על שחזורים מדהימים של תאונות שלא היו להן עדים.
מיד ידעו שהאוטובוס שהתדרדר במורד ניסה לעשות סטייה נואשת כדי שלא להיתקל במכונית אחרת שנסעה באמצע הכביש ובמקום שתתיישר, הוסיפה והחליקה שמאלה.
אין ספק שיחפשו את המכונית הזאת.
בדיוק לפני הבניינים שמתנוסס מעליהם שם החברה:
"בני ז'.
לאמבר", נקשרה ארבה לרציף הפריקה, ובה, תלויים על חבל, כבסים הנרטבים בגשם.
באחד החלונות של תא הארבה, הצמידה ילדה קטנה את פניה אל השמשה, ושערה הדהה, אפה המעוך על הזגוגית, והבל פיה שיוו לה מראה של רוח רפאים.
כבר הדליקו את האור בפנים, כי שם החשכה מקדימה לרדת.
האיש הלך כנראה לשתות במזנון הסכר, שלוש מאות מטר משם במורד הדרך, שעה שאשתו מכינה את ארוחת הערב.
משרדי החברה היו סגורים, העובדים הלכו, וגם מרסל, שאולי מיהר לנסוע אל מקום התאונה כששמע את הצפירות.
הואיל ולא היה חסון, שירת במלחמה כחובש ומאז הוא מתנדב ל"צלב האדום".
הוא התייחס ברצינות לתפקידו.
בכלל, התייחס ברצינות לחיים והתגאה במיוחד בבנו הבכור שהתקבל לפוליטכניון.
בנו השני, ארמאן, היה המצטיין מכל תלמידי התיכון.
ואשר לבתו, מוֹניק, היכן תישלח ללמוד אם לא במנזר נוֹטרדאם?
כמעט שכח במכונית את תיק רנונדו, והוא חזר ולקח אותו, פתח במפתח את דלת המשרד והניח את החומר על שולחנה של העלמה פמפן.
ז'וּבְיוֹן, שומר המגרש, כבר היה בצריפו, מאחורי ערמות של קורות, לבנים ואבני-קישור, כי עשן יצא מן הצינור שתקע בגג הפח.
בקומה הראשונה של הבית הלך מישהו, אשתו או המשרתת, וכדי שייראה הכול כבשאר הימים, עלה במדרגות המובילות לדירה.
לפנים היתה הדירה דירת הוריו והוא נולד בה, וכן שני אחיו, בימים שהמגורים היו קטנים יותר ומודרניים פחות.
רק כשהיה בן כשבע-עשרה, התקינו שם את חדר הרחצה הראשון.
אילו קמו אביו ואמו לתחייה וראו את הבית, לא היו מכירים את החדרים ואת סידורם.
אמו הלכה לעולמה ראשונה, לפני עשר שנים, ורק שלוש שנים עברו מיום שמת לאמבר הזקן, לא מזִקנה ולא במחלה, אלא מאיבוד שיווי משקלו כשהלך על קורה בגובה עשרים מטר מן הקרקע.
עד סוף ימיו זה היה מקור גאוותו.
הוא הרחיק מעליו את הצעירים ואמר בקולו המכויח:
"אל תפריע לי, ילד!"
לאמבר ראה את אנז'ל המשרתת במטבח המואר, והיא כבר ידעה מה קרה, כי משכה באפה ועיניה היו אדומות.
"הגברת לא בבית ?
" "לא, אדוני.
היא יצאה כשנודע לה מה קרה."
"לבדה?"
"האדון מרסל הסיע אותה במכונית שלו."
פתאום נפלה עליו מועקה, כאילו כל זה מכוּון נגדו, כאילו כבר נועדו אויביו לעשות קנוניה נגדו.
"אדוני לא נסע לראות?"
"לא."
"זה כנראה איום, אחת התאונות הכי מחרידות שהיו.
כל המלאכים הקטנים שנסעו להיפגש עם ההורים שלהם והם..."
בעצבנות הדליק סיגריה, הראשונה מאז ה"מדרון הגדול".
"אני לא יודעת כמה מהם יוכלו להציל.
קודם אמרו ברדיו..."
הוא ראה רק שהמקלֵט הקטן דלוק אבל קולו הוחלש.
הוא לא יכול ללכת לישון, להודיע שהוא חולה, לסגור את הדלת בפני כול, כמו שהיה רוצה.
היה עליו להתנהג כמו בכל ערב, לדבר, להקשיב, לנוד בראשו ולהיאנח שוב ושוב, גם הוא.
"אשוב בשעה הרגילה, אנז'ל."
כלומר בשמונה.
הוא נכנס לחדר הרחצה, גם זה כדי שלא לשנות ממנהגו, רחץ את ידיו וסרק את שערו.
כשסיבן את ידיו, נדמָה לו שנשאר בהן ריחה של אדמונד.
כמעט התפתה לשתות כוס משקה, את היבש מכולם, כדי להשיב את השקט לחזהו, אבל כוחו עמד לו שלא לעשות זאת.
בדרך-כלל לא התנזר משתייה.
זה היה כמעט חלק מעיסוקו.
לא פעם, אחרי כמה כוסות, היה מאריך בדיבור, בהדגשה יתרה, שהיתה נחשבת אז בעיניו אות של כנות.
אף אירע וב"קפה ריש" נסחף כל-כך בהתלהבותו עד שהלם באגרופו בשולחן וקרא בקול גדול:
"אילו רק לא היינו מוקפים בחבורת השמ...
הזאת!"
או שברוב זעמו היה קורא אל אלוהים-יודע-מי:
"ביום שלא ניתן לנבלים להוליך אותנו באף..."
בערב הזה מעיק היה להסתובב בדירה השוממה, ואחר-כך במשרדים החשוכים, עד שנראה כבורח כשעבר בהם.
הוא התקנא באנשי הארבה שכבר ישבו לשולחן, כי הם משכימים בחמש בבוקר.
גם בז'וביון הזקן התקנא, שבאותה שעה צלה מן הסתם תפוחי-אדמה על מכסה תנור הברזל שלו.
מחר, מחרתיים, יהיה טוב יותר, כי אז ידע.
אם חייבים לעצור אותו, שיעשו זאת מיד.
אין דבר!
ובמלחמה, האם לא היה עלול ליהרג כמעט כל רגע?
או לאבד רגל?
או את מאור עיניו?
ובכן?
הוא לא יתגונן.
הוא שגה.
נכון!
אין צורך להזכיר לו שוב ושוב, הרי הוא הראשון שידע זאת.
ושאר הדברים הם עניינו בלבד.
כל אחד עושה בחייו כפי יכולתו, ובעיניו הוא נקי לא פחות מכל מי שהוא מכיר.
מכוניתו יצאה לדרך ולאורך כמאה מטר שכח להדליק את אורותיה.
השמש שקעה זה כבר, אבל עוד לא השתררה חשכה גמורה.
העיר נראתה מפחידה יותר באורותיה, בייחוד מאז נסגרו בתי-המלאכה והמשרדים, כי האנשים היו בחוץ, על המדרכות, בבתי-הקפה, מתווכחים, מחווים בידיהם, מקוננים, נשים בוכות, וילדים, שלא ידעו מה לעשות בהם והשתתקו פתאום בנוכחותם.
ובכל-זאת ישבו ב"קפה ריש" ארבעה משחקי בֶּלוֹט, כמדי ערב, ליד השולחן שלאמבר נתן לו את השם "שולחן הקצב", כי הרוח החיה שם היה הקצב רֶפְּלֶן, זה שתפס מקום רב יותר ודיבר בקול רם יותר מחבריו.
בשולחן ממול ישבו לסקוּר ונֶדֶלֶק, שותים את האפריטיף ומשוחחים חרש, אבל לא ביקשו שיפְרשׂו להם את כיסוי השולחן ויביאו את הקלפים.
"וייסברג לא בא?" תמה לאמבר.
"פגשתי אותו קודם והוא אמר לי..."
"אשתו קראה לו בטלפון לבוא הביתה."
"קרה משהו אצלו?"
"אחד מידידיו, בעל חנות בפריס, שמע ברדיו את החדשות, ובנו..."
"באוטובוס?" שאל.
"כן, כנראה.
לא יודעים בדיוק.
שני אוטובוסים יצאו כמעט באותה שעה, בכל אחד מהם מחצית מילדי הקייטנה.
השני המשיך בדרכו באיזה מקום ועדיין לא הצליחו להתקשר אתו, ולכן לא יודעים אילו ילדים נהרגו ואילו ניצלו.
העירייה מוצפת טלפונים.
ומאחר שהאנשים האלה מכירים את וייסברג..."
"מה להגיש לך, מר לאמבר?
כרגיל?"
כרגיל שתה פֶּרְנוֹ, והוא הנהן בראשו.
"ראיתי את בֶּנזק, עם מפקד הז'נדרמריה.
הם נראו המומים, שניהם.
בתי-המלון אובדי עצות.
המון מזמיני חדרים, העיתונים בשביל כתבים וצלמים, ההורים שעדיין לא בטוחים...
הלילה, כשתגיע הרכבת מפריס..."
נֶדלק, סוחר התבואה, נכנס לתוך דברי חברו.
"שני עיתונאים, אחד מהם מהרדיו, כבר באו במטוס וכמעט נהרגו כשנחתו בשדות."
גם ללסקוּר היו ילדים ואף נכדים, כי שתי בנותיו היו נשואות.
ואילו נֶדלק, האלמן, גר עם בתו היחידה שהיתה קצת לא-שפויה.
התנועה בכיכר נשמעה ערה יותר מבשאר הערבים, וארבעה או חמישה שוטרים חסמו למכוניות את הדרך אל ה"מדרון הגדול".
אחרי שלגם מן האפרטיף, הופתע לאמבר מיכולתו לשאול שאלה:
"יודעים כמה נסעו?"
"ארבעים ושמונה, ויש להוסיף את הנהג, אישה מבוגרת, שכנראה היתה המדריכה שלהם, ונערה שעזרה לה."
הוא ראה את בבואתו במראה שממול, בין שאר הפרצופים, עם בוהק המנורות הדלוקות והעשן המסתלסל קצת מעל לראשים.
האם אין עוד משהו שיוכל ללמוד מהם?
האם ייאלץ לשאול את כל השאלות?
הוא הריק את כוסו ורמז למלצר שימזוג לו עוד כוס.
"לא יודעים איך זה קרה?"
"באו מהנדסים לעזור למשטרה ולז'נדרמריה.
לפי מה שידוע עד עכשיו, מכונית שנסעה בזיגזג על הכביש, הופיעה פתאום מול האוטובוס שניסה להתחמק מן ההתנגשות.
האוטובוס נתקל בעץ וממש הועף אל החומה של טירת רואזן.
כבר עשר שנים אומרים שצריך להרוס את החומה הזאת, שאין בה שום צורך, ולסלול מחדש את הסיבוב.
כמה תאונות היו שם בעשר השנים האחרונות?"
"אני לא יודע."
"בֶּנזק דיבר אתי על זה לפני זמן-מה.
זו שאלה שגם אני חשבתי עליה, מבחינת הביטוח.
שישים ושמונה תאונות, שתים-עשרה מהן קטלניות.
הפעם, כנראה, כבר יחליטו סוף-סוף."
תחנת המשטרה היתה ממול ממש.
משמאל לבנייני העירייה, שכל חלונותיהם היו מוארים כבליל הנשף השנתי.
מאחורי אחד מהם נראתה כצללית דמותו של בֶּנזק, הניכר בשפמו, ודמותו של ז'נדרם שלא הסיר את כובעו.
מכוניות ואופנועים באו ונעצרו בלי הרף לרגלי מדרגות האבן, ששוטרים התאמצו לשווא להרחיק משם את הסקרנים.
מכונית שחורה, שמתנוסס עליה שם עיתון ממחוז סמוך, נעצרה ליד המדרכה ובחור גבוה במעיל גשם מיהר משם אל בית-הקפה.
"אפשר לטלפן?"
סוּרְיאק, בעל-הבית, עומד ליד הדלפק, רק הצביע לו על התא.
"לא ראית עיתונאים אחרים?"
"עדיין לא."
הארבעה שליד שולחן הקצב התעסקו בקלפים ובאסימונים שבידיהם, אך הבעת פניהם היתה נבוכה משהו.
וכי מה עוד יכלו לעשות?
הם רק הנמיכו את קולותיהם.
"אני חותך!
עשר לב זוכה, פיק זוכה, ולסיום, שבע תלתן החמוד, שהוא בובה של קלף."
הקצב התגאה בהישגו ונתן בחבריו מבט מתגרה.
קאפֶּל, מורה להיסטוריה בתיכון, ששיחק ברידג' כמעט ערב-ערב, נכנס לבית-הקפה בצעדיו המדודים, הסיר לאט את כובעו, פשט את מעיל הגשם, תלה אותם על הקולב הקבוע, פנה אל היושבים לשולחן ושאל בהפתעה:
"לא משחקים?"
הערב אצל הרוזנת דה גְרַנלייֶה הסתיים תמיד מאוחר למדי.
באחד מלילות החורף האחרון, בשעה אחת אחר חצות, עדיין נמצאו בטרקלינה שני אנשים שאינם מבני המשפחה.
איש צעיר ויפה תואר יצא משם בשומעו את קול האורלוגין קורא את השעה.
משהגיע שאון המרכבה שלו מן הרחוב, זרקה הגברת דה גרנלייה מבט דואג סביבה, וכשנוכחה לדעת שבחדר ליד שולחן הקלפים לא נותרו אלא שני גברים, פנתה לדבר עם בתה.
זאת היתה עלמה צעירה, הדורה ונעימה.
היא עמדה מול האח שבטרקלין והקשיבה לשקשוק המרכבה ברחוב בעודה משתדלת ליצור רושם שהיא בוחנת את אהיל הפורצלן המעוטר, חפץ חדש שעוצב לא מכבר.
"קאמי," אמרה הרוזנת והביטה בבתה בתשומת לב רבה, "אני מזהירה אותך שאם תמשיכי לנהוג ברוזן דה רֶסְטוֺ הצעיר כפי שנהגת הערב, לא אוכל עוד לארח אותו בביתי..."
"אמא..."
"די, קאמי...
הקשיבי לי, את בת יחידה, את עשירה, ובכן, אין מקום שתהרהרי בנישואים לאדם חסר אמצעים.
את הרי סומכת עלי, ילדתי, אז אנא ממך, הניחי לי להנחות אותך מעט בדרכך בחיים.
בגיל שבע-עשרה אינך יכולה להתיימר לשפוט מוסכמות מסוימות...
עלי להעיר לך רק דבר אחד:
לארנסט יש אֵם זוללת מיליונים.
הוא מעריץ אותה ותומך בה בחמלה של בן, חמלה הראויה לשבחים מופלגים ביותר.
הוא גם נושא בעול הטיפול באחיו ובאחותו, דבר הראוי להערצה כשלעצמו," הוסיפה הרוזנת בארשת ערמומית מעט, "אולם כל עוד אמו בחיים, יחרד כל הורה להפקיד את עתיד בנותיו ואת כספן בידי אדון הרוזן דה רסטו."
"שמעתי כמה דברים המעוררים בי חשק להתערב בשיחה בינך לבין העלמה קאמי!.." קרא אחד משני האדונים שהיו עסוקים במשחק הקלפים.
"ניצחתי, אדוני המרקיז..." הוא פנה ליריבו, "אני נפרד ממך כדי שתוכל לבוא לעזרתה של אחייניתך!.."
"לכך ייקרא אוזניים של פרקליט..." קראה הרוזנת.
"כיצד יכולת לשמוע אותי?
דיברתי כמעט לתוך אוזנה של קאמי."
"שמעתי דרך העיניים!" השיב הפרקליט והתקרב לאח הבוערת.
הוא התיישב בכורסה הרחבה והרכה שבפינת האח.
הדוד הזקן של קאמי התיישב לצדה ואילו הגברת דה גרנלייה התמקמה על כיסא שבין כורסתו של הפרקליט לבין הספה הקטנה שעליה ישבו בתה והדוד.
"הגיעה השעה," אמר הפרקליט, "שאספר לכם סיפור ובו עניין כפול:
ראשית, העלמה קאמי תוכל ללמוד ממנו לקחים חשובים, ושנית, הוא יגרום לכם לשנות את דעתכם באשר לרכושו של ארנסט..."
"זה סיפור!.." קראה קאמי, "הו!
ספֵּר, אנא ספר, ידידי היקר."
המבט ששיגר הפרקליט לעבר הגברת דה גרנלייה גרם לה להבין מיד את מידת העניין שאפשר יהיה למצוא בסיפור הזה.
בהיות הרוזנת דה גרנלייה אחת הנשים המרשימות והעשירות ביותר בפרוור סן-ז'רמן, אחת מאלה שהצטיינו ביכולת מחשבה, ומן האציליות ביותר, לא היה זה דבר מובן מאליו שפרקליט פריסאי קטן יפנה אליה ללא גינונים ויפגין בביתה ביטחון שכזה.
ואולם, לא קשה להסביר תופעה נדירה זו בחיי מעמד האצולה.
הגברת דה גרנלייה שבה לצרפת עם משפחת המלוכה.
היא באה להתגורר בפריס, ותחילה התקיימה בצניעות רבה בזכות קִצבה שהעניק לה לוּאי השמונה-עשר מתקציב "הרשימה האזרחית".
כיוון שהזדמן לו לפרקליט למצוא פגמים נוהליים במכירתו בעבר של ארמון משפחת דה גרנלייה על-ידי המדינה, טען הלה שעל הנכס לחזור לבעלותה של הרוזנת.
במשפט שיזם הוא זכה, תוך נטילת סיכון אישי, וכך החזיר את הארמון לידיה של הגברת דה גרנלייה.
מעודד מהצלחתו זו נבר הפרקליט במיומנות כה רבה בתחום הייחודי של החרמת רכושם של בני מעמד האצולה1 וברזי רישומיהם המִנהליים, עד כי הצליח להשיב את יערות משפחת דה גרנלייה לידי בעליהם המקוריים, וכן כמה מניות הקשורות בתעלת אורליאן וכמה בניינים גדולים שהקיסר הסב למוסדות ציבור.
כישרונו ומסירותו של הפרקליט הצעיר החזירו את ממוֺנהּ של הגברת דה גרנלייה לממדיו הקודמים בהצלחה כה רבה, עד שבשנת 1820 הגיעה הכנסתה מאיגרות חוב לסך של מאה אלף לירות.
מאז הכניס לה הפיצוי שקיבלה בזכות טיפולו המסור של הפרקליט הצעיר סכומי כסף עצומים והוא נעשה ידיד המשפחה.
הוא היה בן למעלה מארבעים, אדם נאמן ונקי כפיים, בעל ידע, צנוע ונעים הליכות.
יחסו לגברת דה גרנלייה וטיפולו בענייניה זיכו אותו בהערכתם של לקוחות מבין מרבית המשפחות שהתגוררו בפרוור סן-ז'רמן, אך הוא לא ניצל יתרון זה לטובתו, כפי שהיה עושה אדם שאפתן.
להוציא את בית דה גרנלייה, שמדי פעם בילה בו ערב זה או אחר, לא נהג לבקר אצל איש.
הוא התמסר בלהט לעבודתו, ובנוסף נהנה מחיי משפחה מאושרים מכדי לתור אחר תענוגות החברה הגבוהה.
מאושר מאוד היה שיושרתו וכישרונותיו נחשפו בפרשת דה גרנלייה, כיוון שנטל על עצמו סיכון שהיה עלול לעלות לו בפשיטת רגל.
לא היה לו אופי של פרקליט.
מאז הוצג הרוזן ארנסט דה רסטו בביתה של גברת דה גרנלייה ולאחר שהפרקליט גילה את החיבה שקשרה את קאמי לגבר הצעיר, הוא החל לבקר אצל הרוזנת דה גרנלייה באדיקות של גנדרן צעיר משוֺסֶה-ד'אַנְטֶן,1 שזה עתה הורשה להיכנס לחוגי הפרוור האריסטוקרטי.
כמה ימים קודם לכן הוא ישב ליד העלמה קאמי דה גרנלייה ואמר לה, בעודו מצביע לעבר הרוזן הצעיר:
"כמה חבל שחסרים לבחור הזה שניים-שלושה מיליונים, הלא כן?.."
"האם זה נורא כל-כך?..
אינני חושבת," השיבה.
"אדון ארנסט הוא צעיר מוכשר מאוד.
הוא משכיל, הממונה עליו במשרד שבו הוא משרת מעריך אותו, הוא נושא שם אריסטוקרטי, ואין לי ספק שיום אחד הוא יגיע לעמדה גבוהה.
בבוא היום ישיג כסף כאוות נפשו..."
"כן, אך אילו היה עשיר..."
קאמי הסמיקה.
"אילו היה עשיר, ידידי הטוב, הרי שכל העלמות הצעירות בעיר הזאת היו נלחמות עליו," ענתה כשהיא מצביעה לעבר הקלפים.
"אילו כך היה," המשיך הפרקליט, "לא היתה העלמה קאמי דה גרנלייה היחידה שהוא היה נושא אליה את עיניו...
לכן את מסמיקה, קאמי.
הוא מוצא חן בעינייך, הלא כן?..
הרי זה נכון, תגידי..."
קאמי קמה ממקומה בתנועה חדה.
היא אוהבת אותו!
הרהר לעצמו הפרקליט.
ומאותו יום הבחינה קאמי שידידה הפרקליט תמך ברגש שהנץ בלבה כלפי הרוזן הצעיר ארנסט דה רסטו.
הפרקליט נטל אפוא את רשות הדיבור וסיפר את הסיפורים הללו, המובאים כאן בנאמנות רבה ביותר, ככל שמאפשר ההבדל שבין שיחה בעל-פה לבין סיפור כתוב.
היא ראתה אותי, נאנחה, ניחשה מיד.
"זה היה בהחלט הכרחי," היא אמרה.
היא הביטה בי רגע ארוך.
"לוסי רוצה שתעזור לה בשיעורי הבית," היא אמרה.
ליטפתי את קלידי הפסנתר.
היא לא התעצבנה.
היא נראתה יותר תשושה מאשר נרגזת, יותר מאוכזבת מאשר כועסת באמת.
"אכפת לך רק להנמיך את המוזיקה?"
בקול שלה עבר רטט קל.
לאונרד כהן אמר שניו יורק קרה בסוף דצמבר.
"אתה ניגש ללוסי?
ואחר כך יהיה טוב אם היא תנגן קצת בכינור.
אתה חושב שתוכל לנגן איתה?"
היא רצתה שאדבר, שאענה משהו, אמרתי רק כן, בטח.
"כל המאמצים האלה לשווא," היא אמרה.
"לא, לא לשווא," אמרתי.
היא יצאה ברגע שכהן אמר you're living for nothing now או משהו בסגנון הזה.
מעיל הגשם הכחול המפורסם, איזה שם משונה.
השיר הזה היה עצוב מדי, כיביתי את המוזיקה.
רעד מוזר עבר לי בגוף, צמרמורת ארוכה.
לוסי היתה בחדר שלה, שרועה על השטיח.
היא הסתכלה בספר עם תמונות של סוסי העולם ופרשיו.
היא לבשה סוודר גדול ורך מאוד.
השתרעתי לצדה, פתאום היה לי קר.
היא חייכה אלי, נישקה אותי, אמרה לי תסתכל על הפרשים האלה, הם יפים הה?
אמרתי כן, אלה קוזאקים, הקוזאקים של הדון.
"הקוזאקים של הדון?"
"כן, הקוזאקים."
"ומה הם נותנים?"1
צחקתי.
"ובכן, הם נותנים… את החיים שלהם בקרבות, אני מניח.
אבל דון זה שם של נהר, נהר גדול ברוסיה."
נראָה שהיא מדמיינת נהר עצום עם מים קפואים ומאות פרשים.
ליטפתי את שערהּ, היא רטנה, קצת כמו סוס פוני, חשבתי.
האיור של הקוזאקים היה יפה, אין מה לומר.
ראו בו את ההטמאן, מנהיג השבט המהודר והאצילי, מסתער בראש הכנופיה שלו, בין פגזי תותחים.
מרחוק נראה האויב, צרפתי כמובן, עם העיט המלכותי על הדגלים ועל כובעי הפרווה הגליליים.
1812, קרוב לוודאי.
אולי אפילו קרב בורודינו.
הסוסים הקטנים הבהיקו מזיעה.
לא היתה אגדה אחרת מלבד "הקוזאקים של הדון".
"מה הם עשו כדי שהסוסים לא יפחדו מהפיצוצים?"
"אין לי מושג, למען האמת… אני מניח שהם אימנו אותם."
"עם חזיזים?"
"אולי, כן, מאוד יכול להיות.
אבל הקוזאקים היו הלוחמים הכי אמיצים.
אז אני מאמין שגם בהמות הרכיבה שלהם היו כאלה."
"הם לא פחדו למות?"
היססתי רגע, התחשק לי להגיד שכן, מאוד.
"אני לא יודע."
"אבל אתה אמיץ, אבא."
זה לא היה בדיוק יום של אומץ גדול, אם להיות עדין.
"לפעמים.
כמו כולם."
היא הסתכלה בי בריכוז.
היא מדמיינת אותי על סוס מול הארטילריה הצרפתית, חשבתי.
"ומה לגבי שיעורי הבית?
שנכין אותם?"
בזמן ששיננו איזה שיר של פֶּרוור או מוריס קארֶם, לא יכולתי שלא לחשוב על הקוזאקים האלה מול אש המקלעים.
הסתכלתי על הבת שלי בלי לשמוע אותה;
ללוסי יש עיניים חומות ויפות כמו לאמא שלה, חשבתי.
שמעתי את שרה במטבח, בטח הכינה ארוחת ערב.
השארתי את לוסי עם תרגילי הדקדוק וחזרתי לחדר העבודה שלי.
פתחתי פנקס שהיה מושלך שם ורשמתי הסתערות אחרונה לקוזאקים של הדון, בלי לדעת למה.
אחר כך הוצאתי את הבקבוק המוחבא במגרה, ששליש ממנו כבר היה חסר, ומזגתי לעצמי כוס גדולה, מהירה, צורבת, מאלה שמרוקנים בנשיפה.
התביישתי קצת.
שמתי שוב לאונרד כהן, עדיין מעיל הגשם.
It's four in the morning, the end of December.
שתיתי עוד כוסית, לגימה קטנה, הלוא אפילו הקוזאקים של הדון מוכרחים לשתות כדי לנסוך בעצמם אומץ, חשבתי.
כהן הישרה על הכול אווירה של אבל, פנסי הרחוב בחוץ שפכו אור על המדרכה הרטובה.
לא העזתי לצאת מהחדר.
שמעתי את אשתי ואת בתי, הן דיברו, רחש של כלים עלה מהמטבח, רסיסי קולות, וכל זה נמהל באלכוהול ובלאונרד כהן.
סגרתי את הדלת כדי לא לשמוע אותן יותר אבל לא יכולתי להישאר שם לעד, חשבתי לקחת את המעיל ולצאת, למצוא מישור רחב ידיים ולבן משלג ולדהור בו במגפי עור שחורים יפים, במקום שבו אתה באמת חופשי, חופשי להרוס את עצמך ולא לעשות שום דבר טוב, באומץ, כדי למצוא אולי, אם יש לך מזל, משפט אחד ששווה משהו לפני שתמות, על הסוס, מול שורות אינסופיות של האויב, למען הכבוד, למען העונג, כאילו קפצת לבר כדי לבלוע כוסית אחת אחרונה, לדרך.
הבעיה שלך היא שאתה כותב כדי לשתות, ולא להפך, אמרה לי שרה.
הבעיה שלך היא שאתה חי בעולם שלא קיים, אמרה לי שרה.
הבעיה שלך היא שאתה קורבן של המיתוסים שלך, אמרה לי שרה.
לוסי נכנסה בלי לדפוק, בטבעיות גמורה.
היא לא הבחינה בכוס שהחזקתי ביד, היא לא שמה לב שמזמן לא ראתה אותי בלי כוס ביד, היא לא אמרה:
למה היום, אבא, למה לא אתמול, למה לא מחר, למה דווקא היום, היא לא שאלה אף אחת מהשאלות האלה.
היא נטלה את הכינור שלה וקראה:
קדימה, אבא, נתחיל, אמא אמרה שכבר מאוחר מאוד.
השתקתי את כהן, הוא שר "וג'יין הגיעה עם תלתל משערך".
ללוסי יש השיער היפה של אמה, היא יפהפייה כשהיא מנגנת בכינור, חשבתי.
התיישבתי ליד הפסנתר.
שרה שלשלה את ראשה מבעד לדלת ברגע ששמעה אותנו מנגנים.
אנחנו שלושת הדיאֵזים האלה אחרי המפתח, חשבתי.
אנחנו בְּלָה, שלושתנו מרחפים כמו עורבים על החמְשה, כל אחד בשורה משלו, בלי לחצות אותה, בלי לגעת זה בזה.
ניסיתי להתחמק מהמבט של שרה.
הוואלס האיטי המחורבן הזה היה עצוב להחריד, נבלעתי בארפג'ים שלי, הכינור קרע לי את הלב, החיים מסתלקים, חשבתי, הם צפים, זהו רטט כאוב של האוויר, דהירה של סוסים קצרי נשימה בשלג העמוק של הפחדנות.
*דימוי:
לודביג גלדק, "קוזאקים על סוסים" פריז היתה נצורה, מורעבת, נזעמת.
הדרורים על הגגות התמעטו, והביבים התרוקנו מיושביהם.
אנשים אכלו מכל הבא ליד1.
מר מוריסו, שען במקצועו ושוכן בית לעת מצוא, התהלך בדכדוך בשדירה החיצונית בבוקר בהיר של חודש ינואר, ידיו בכיסי מכנסיו הצבאיים וקיבתו ריקה.
לפתע נעצר מול חייל אחר שזיהה כחבר.
זה היה מר סובאז', מכר מגדת הנהר.
לפני פרוץ המלחמה נהג מוריסו לצאת מהבית מדי יום ראשון עם שחר, עם חכת במבוק ביד וקופסת פח על הגב.
הוא נסע ברכבת לאָרזֶ'נטיי, ירד בקולומב2 והלך ברגל לאי מאראנט.
כאשר הגיע למעוז חלומות זה, הטיל את החכה ודג עד רדת הלילה.
מדי יום ראשון פגש שם איש קטן-קומה, עגלגל ועליז בשם מר סובאז', בעל חנות סדקית ברחוב נוטרדאם-דה-לורט, גם הוא חובב דיג מושבע.
לא פעם היו מבלים זה לצד זה מחצית מהיום, החכות ביד והרגליים מתנודדות מעל המים, ורִגשות ידידוּת נולדו בלבם זה כלפי זה.
היו ימים שלא דיברו.
לפעמים שוחחו, אבל הם הבינו זה את זה גם ללא מילים, כיוון שחלקו טעמים דומים ותחושות זהות.
בבקרים אביביים, לקראת השעה עשר, כששמש מפיחה חיים השיטה על מי הנהר השוקטים שובל קטן של ערפל שנשטף עמם, ושפכה על גבם של שני הדייגים הנלהבים חמימות נעימה של עונה חדשה, אירע שמוריסו אמר לשכנו:
"אה!
כמה נעים!" ומר סובאז' היה עונה לו:
"אני לא מכיר דבר שישווה לזה." ודי היה להם בכך כדי להבין ולהוקיר זה את זה.
בסתיו, בדמדומי בין ערביים, כשהשמים הוצפו דם מעל השמש השוקעת והתיזו על המים בבואות של ענני שני, משחו את הנהר כולו בצבעי ארגמן, הציתו את קו האופק, התיזו גצים של אודם בין שני הרֵעים והזהיבו את העצים החרוכים זה מכבר, נרעדים בצמרמורת של חורף, היה מר סובאז' מחייך אל מוריסו ואומר:
"איזה מחזה!" ומוריסו הנפעם ענה, בלי לגרוע עין מהמצוף שלו:
"עדיף על השדירה, הה?"
עכשיו, כשהשגיחו זה בזה, לחצו ידיים בחום, נרגשים להיפגש בנסיבות שונות כל כך.
מר סובאז' נאנח:
"הרי לך מאורעות!" מוריסו, רוחו שפופה, גנח:
"ואיזה מזג אוויר!
זה היום הנאה הראשון השנה."
ואמנם, השמים היו כחולים ושטופי אור.
הם החלו לצעוד כתף אל כתף, מהורהרים ושטופי תוגה.
מוריסו אמר:
"והדיג?
הה, איזה זיכרון נפלא!"
מר סובאז' שאל:
"מתי נעשה זאת שוב?"
הם נכנסו לבית קפה קטן ושתו כוסית אבסינת.
לאחר מכן חזרו לשוטט על המדרכות.
לפתע עצר מוריסו:
"עוד מהמשקה הירוק?" מר סובאז' הסכים:
"לשירותך." והם נכנסו לבית מרזח אחר.
הם יצאו מתוכו פזורי דעת, טרודים כאנשים בצום שבטנם רווּיה שיכר.
מזג האוויר היה בהיר.
רוח מלטפת דגדגה את פניהם.
מר סובאז', מבושם מהאוויר החמים, נעמד במקומו:
"ואם נלך?"
"לאן?"
"לדוג, כמובן."
"אבל איפה?"
"באי שלנו.
המוצבים הצרפתיים הקדמיים קרובים לקולומב.
אני מכיר את קולונל דימוּלָן;
ירשו לנו לעבור בקלות."
מוריסו רטט מרוב חשק.
"טוב ויפה.
אני מסכים." והם נפרדו כדי להביא איש-איש את ציודו.
כעבור שעה צעדו בצוותא בכביש הראשי, עד שהגיעו לבית הקולונל.
הוא חייך לבקשתם ונענה לגחמתם.
והם יצאו שוב לדרך, מצוידים בהיתר מעבר.
עד מהרה השאירו את המוצבים הקדמיים מאחור, חצו את קולומב הנטושה, ומצאו את עצמם בשולי כרמים קטנים שירדו אל הסֶן.
השעה היתה אחת-עשרה בערך.
מולם, ארזֶ'נטיי נראתה חסרת חיים.
רמות אוֹרזֶ'מוֹן וסָנוּאָה חלשו על האזור כולו.
המישור הרחב המשתרע עד נאנטֶר היה ריק, נפש חיה לא נראתה בו, רק עצי דובדבן עירומים ואדמות אפורות.
מר סובאז' הצביע על הפסגות ולחש:
"הפרוסים נמצאים שם למעלה!" וחרדה שיתקה את זוג הרֵעים נוכח שממת המקום.
"הפרוסים!" הם מעולם לא ראו אותם, אך זה חודשים הרגישו בנוכחותם סביב פריז, משחיתים את צרפת, בוזזים, טובחים, מרעיבים, סמויים מן העין וחזקים לאין שיעור.
ומין אימה, שמקורה באמונת שווא, הצטרפה לתיעוב שחשו בלבם כלפי העם הזר ועטור הניצחון.
מוריסו מלמל:
"הה, ומה אם ניתקל בכמה מהם?"
מר סובאז' השיב לו באותו לגלוג פריזאי מושרש למרות הכול:
"נציע להם דגים מטוגנים."
אך הם היססו להרחיק לכת, יראים מהדממה שהדהדה מכל עבר.
לבסוף התנער מר סובאז':
"קדימה, נלך, אבל בזהירות." והם פסעו במורד אחד הכרמים, שפופי גב, זוחלים, נעזרים בשיחים לצורך מחסה, עינם תזזיתית, אוזנם דרוכה.
רק רצועת אדמה קירחת השתרעה בינם לבין גדת הנהר.
הם חצו אותה בריצה, וכשהגיעו לגדה, נצמדו אל הקנים היבשים.
מוריסו הצמיד את לחיו אל הקרקע בניסיון להתחקות אחר צעדים בסביבה.
הוא לא שמע דבר.
הם היו לגמרי לבד, יחידים לנפשם.
הם נרגעו והתחילו לדוג.
מולם, האי מאראנט העזוב הסתיר אותם מהגדה הנגדית.
המסעדה הקטנה היתה סגורה, ונראתה כאילו עמדה נטושה זה שנים רבות.
מר סובאז' העלה בחכתו את הקברנון הראשון, מוריסו את השני, ושוב ושוב היו מניפים בזה אחר זה את החכות עם חיה כסופה קטנה מפרכסת בקצותיהן.
זה היה דיג מופלא מאין כמותו.
הם הכניסו את שללם בעדינות לתוך שק עשוי רשת צפופה שנח רטוב לרגליהם.
וחדווה מענגת שטפה את לבם, כזו האוחזת באדם בשובו אל הנאה אהובה שנאסרה עליו מזמן.
השמש הטובה ליטפה בקרניה את גבם.
הם חדלו לשמוע, חדלו לחשוב, העולם כולו התפוגג סביבם, הם דגו.
לפתע פתאום הרעיד את הקרקע שאון עמום שכמו בקע ממצולות האדמה.
תותח החל לרעום.
מוריסו הסיט את ראשו והבחין משמאל, מעֵבר לגדה, בצלו האדיר של מבצר מון-ואלריאן, שנשא על חזיתו אנפה לבנה, אדי אבק שריפה שפלט זה עתה.
וכבר נפלט קילוח עשן שני מפסגת המבצר, וכעבור זמן קצר ירייה נוספת הרעידה את האוויר.
ואחריה עוד, ומרגע לרגע נשף ההר את הבל פיו הקטלני, ירק אדי חֵלב שהתנשאו לאטם אל הרקיע השקט ויצרו בו ענן.
מר סובאז' משך בכתפיו:
"הם מתחילים שוב," אמר.
מוריסו התבונן בחרדה במצוף שלו השוקע פעם אחר פעם, נתקף פתאום בחמת זעם של נפש שוחרת שלום נוכח פראי האדם המפגיזים כך ורטן במרירות:
"צריך להיות מטומטמים כדי להרוג אחד את השני ככה!"
ומר סובאז' המשיך:
"הם גרועים מחיות."
מוריסו, שזה עתה לכד לַבנוּן, אמר:
"ולחשוב שככה זה יימשך לעד כל עוד יהיו ממשלות!"
מר סובאז' קטע אותו:
"הרפובליקה לא היתה מכריזה מלחמה…" מוריסו שיסע אותו:
"תחת שלטון המלכים יש לנו מלחמות חיצוניות, ותחת הרפובליקה – מלחמות פנימיות."
והם החלו לגלגל שיחה על בעיות השעה הבוערות באותו היגיון בריא של אנשים רכי לבב ומיושבי דעת, תמימי דעים באשר למסקנה שלעולם לא יהיו בני חורין.
וכל אותו זמן המשיך מבצר מון-ואלריאן להרעים, להפגיז ולהחריב בתים צרפתיים, לגדוע באִבם חיים, למחוץ יצורים, לשים קץ לשלל חלומות, שמחות בלתי-צפויות, ילדות ואמהות, אי-שם, בארצות אחרות, ייסורים שלא ירפו מהן לעולם.
"ככה זה בחיים," הכריז מר סובאז'.
"יותר נכון ככה זה במוות," התלוצץ מוריסו.
אך צמרמורת של אימה עברה בגבם, כי הרגישו היטב שמישהו צועד מאחוריהם.
ולאחר שהפנו את המבט, הבחינו מעבר לכתפם בארבעה גברים, ארבעה גברים מזוקנים וגבוהי קומה, לבושים כמו משרתים וחבושים כומתות שטוחות, מכוונים אליהם קני רובים.
שתי החכות נשמטו מידיהם ונסחפו במורד הנהר.
בתוך שניות אחדות הם נתפסו, נכפתו, נעקרו ממקומם, הושלכו לתוך סירה והועברו לאי.
ומאחורי הבית שנדמה להם נטוש, הבחינו בעשרים חיילים גרמנים.
ענק שעיר, שישב בכיסא בפישוק רגליים ועישן מקטרת חרסינה, שאל בצרפתית מושלמת:
"ובכן, רבותי, היה לכם דיג מוצלח?"
ברגע זה הניח אחד החיילים לרגלי הקצין את הרשת המלאה דגים, שטרח לקחת עמו.
הפרוסי חייך:
"אֶה!
אֶה!
אני רואה שהלך לכם לא רע בכלל.
אבל לא על זה אני רוצה לדבר.
הקשיבו לי ואל תדאגו.
מבחינתי, אתם שני מרגלים שנשלחו לארוב לי.
אני לוקח אתכם ויורה בכם.
העמדתם פנים שאתם דגים כדי להסוות את התוכניות שלכם.
איתרע מזלכם ונפלתם לידי, ככה זה במלחמה.
אבל היות שחציתם את הביצורים הקדמיים, אתם ודאי מצוידים בסיסמה כדי לחזור.
תנו לי את הסיסמה ואחוס עליכם."
זוג הרֵעים, חיוורים כסיד, עמדו כתף אל כתף ושתקו, וכפות ידיהם רעדו קלות בעצבנות.
"איש לא יֵדע על כך," המשיך הקצין.
"אתם תוכלו לחזור הביתה בשקט.
הסוד ייעלם יחד איתכם.
אם תסרבו, תמותו, ומיד.
הברירה בידכם."
שריר לא זע בגופם והגה לא בקע מפיהם.
הפרוסי, שלֵו להפליא, החווה בידו על הנהר והמשיך:
"תנו דעתכם על כך שבעוד חמש דקות תרבצו על קרקעית הנהר הזה.
בעוד חמש דקות!
יש לכם קרובי משפחה, אני מניח?"
מבצר מון-ואלריאן המשיך לרעום.
שני הדייגים הוסיפו לעמוד בשתיקה.
הגרמני חילק פקודות בשפתו.
לאחר מכן הזיז מעט את כיסאו כדי להתרחק מהאסירים, ותריסר גברים נעמדו במרחק עשרים מטר מהם, רוביהם מכוּתפים.
הקצין אמר:
"אני נותן לכם דקה, ולא שנייה אחת נוספת."
לאחר מכן קם בפתאומיות, קרב אל זוג הצרפתים, נטל את זרועו של מוריסו, גרר אותו הצידה ולחש לו:
"מהר, הסיסמה?
החבר שלך לא יֵדע, אעמיד פנים שאני מתרכך."
מוריסו לא פצה פה.
עכשיו גרר הפרוסי את מר סובאז' והציג לו אותה שאלה.
מר סובאז' לא פצה פה.
והקצין נתן פקודה.
החיילים הגביהו את נשקם.
או-אז נפל מבטו של מוריסו על הרשת המלאה דגים שנותרה על העשב במרחק צעדים ספורים ממנו.
קרן שמש בזקה אור על תלולית הדגים המפרפרים עדיין.
ורפיון פשט בו.
על אף מאמציו למשול ברוחו נמלאו עיניו דמעות.
"היה שלום, מר סובאז'," מלמל.
"היה שלום, מר מוריסו," ענה מר סובאז'.
הם לחצו ידיים, רועדים מכף רגל ועד ראש בצמרמורת בלתי-נשלטת.
הקצין צעק:
"אש!"
תריסר היריות התלכדו לאחת.
מר סובאז' נפל אפיים ארצה כמקשה אחת.
מוריסו, הגבוה יותר, התנדנד, חג על צירו וצנח באלכסון על חברו, פניו מופנות אל על, וקילוחים של דם נפלטו מהחולצה המחוררת בחזה.
הגרמני נתן פקודות נוספות.
אנשיו התפזרו וחזרו עם חבלים ואבנים שאותן קשרו לרגלי הגופות.
לאחר מכן נשאו אותן אל הגדה.
מבצר מון-ואלריאן לא חדל לשאוג, מחופה כעת בעננת עשן אדירה.
שני חיילים אחזו בראשו וברגליו של מוריסו, שניים נוספים תפסו את מר סובאז'.
הגופות טולטלו לרגע בעוצמה, הושלכו הרחק, ציירו עקומה באוויר ואז שקעו אנכית בנהר, האבנים גוררות מטה את הרגליים תחילה.
מים ניתזו, בעבעו, רטטו ואז שככו, ורק אדוות קטנות נחלצו מהם והמשיכו לנוע לעבר הגדות.
שיירים של דם צפו.
הקצין, שלֵו כהרגלו, אמר לעצמו:
"עכשיו תורם של הדגים."
לאחר מכן שׂם פעמיו אל הבית.
לפתע הבחין ברשת המלאה קברנונים המוטלת על העשב.
הוא הרים אותה, חייך וקרא:
"וילהלם!"
חייל בסינר לבן חש לקראתו.
הפרוסי זרק אליו את שללם של שני הירויים, וציווה:
"טגן לי תכף ומיד את החיות הקטנות כל עוד הן עדיין מפרפרות.
זה יהיה מעדן."
והוא המשיך לעשן את מקטרתו.
5 בפברואר, 1883 *מתוך הקובץ "יופי שאין לו תכלית", הוצאתפן, 2016.ובא הרגע שבו לא די היה להם עוד בסבלם של האחרים:
הייתה דרושה להם ההצגה.כל כישורים לא נדרשו כדי להיות עצור.
המצוד נערך בכל מקום ואתר:
כולם נלקחו בשרירות לב גמורה, ובלא כל יכולת להתנגד.
אמת-המידה האחת והיחידה הייתה היותם בני-אדם.פּאנוֹניק יצאה באותו בוקר לטייל בגן הבוטני.
המארגנים הגיעו וסרקו את הגן בקפדנות.
הצעירה מצאה את עצמה בתוך משאית.זה היה לפני הקרנת הפרק הראשון:
העצורים עדיין לא ידעו מה מצפה להם.
הם זעמו.
בתחנת הרכבת דחסו אותם לתוך קרון בקר.
פּאנוֹניק ראתה שהסריטו אותם:
מצלמות אחדות ליוו אותם ולא החמיצו אף לא שמץ מן החרדה שלהם.
או אז הבינה שהתקוממות לא זו בלבד שלא תועיל במאום, אלא שגם תוקרן בטלוויזיה.
היא נותרה אפוא כמאובנת במשך כל המסע הארוך.
ילדים בכו סביבה, מבוגרים רטנו, קשישים השתנקו.
הורידו אותם במחנה דומה לאלה שזה לא כבר שימשו את הנאצים, בהבדל בולט אחד:
מצלמות פיקוח הוצבו בכל מקום.כל כישורים לא נדרשו כדי להיות מארגן.
המנהלים ראיינו את המועמדים בזה אחר זה ובחרו את בעלי "הפנים המשמעותיות ביותר".
אחרי-כן היה צריך מלא שאלוני התנהגות.
זְדֶנָה, שמעולם לא עמדה בבחינה כלשהי, התקבלה.
הדבר מילא אותה גאווה גדולה.
מעתה תוכל לומר שעבדה בטלוויזיה.
מקום עבודה ראשון, בגיל עשרים, בלי השכלה:
כל מקורביה יחדלו סוף סוף ללעוג לה    הסבירו לה את עקרונות התוכנית.
האחראים שאלו אם הדבר מזעזע אותה.
"לא, זה חזק," השיבה זְדֶנָה.
בארשת מהורהרת אמר לה צייד הכישרונות שבזה בדיוק העניין.
"זה מה שאנשים רוצים," הוא הוסיף.
"הזיוף, העמדת הפנים, גמרנו עם זה."
היא עברה בהצלחה מבחנים נוספים שבהם הוכיחה כי היא מסוגלת להכות אנשים בלתי מוכּרים לה, לצרוח קללות בלי סיבה, לכפות את סמכותה, לא להתרגש מאנחות בכי.
"מה שחשוב זה לכבד את הקהל," אמר אחד האחראים, "שום צופה אינו ראוי ליחס של זלזול מצדנו."
זְדֶנָה הסכימה.
היא זכתה במשרה של קאפּוֹ.
"יקראו לך קאפּוֹ זְדֶנָה," אמרו לה.
המונח הצבאי מצא חן בעיניה.
"את נראית עשר, קאפו זְדֶנָה," הפטירה אל בבואתה שבמראה.
וכבר לא הבחינה בכך שצילמו אותה.
בעיתונים כתבו רק על זה.
מאמרי המערכת התלהטו, בעלי-מצפון דגולים סערו.
ואילו הציבור, הוא ביקש עוד ועוד, החל בשידור הראשון.
תוכנית הטלוויזיה, שנקראה בפשטות גמורה "ריכוז", זכתה לקהל שיא.
מעולם לא נגעו בזוועות באורח ישיר כל-כך.
"משהו קורה," אמרו אנשים.
למצלמה היה מה לצלם.
עיניה הרבות שוטטו על פני צריפים שבהם נכלאו האסירים:
מחראות, מזרני קש מגובבים זה על גבי זה.
המגיש הזכיר את צחנת השתן ואת הקור הלחלוחי שהטלוויזיה, לרוע המזל, לא יכלה להעביר.
כל קאפו זכה בדקות אחדות כדי להציג את עצמו.
זְדֶנָה לא ידעה את נפשה.
המצלמה תתמקד בה, אך ורק בה במשך יותר מחמש-מאות שניות.
והעין הסינתטית הזאת בישרה עוד מיליוני עיניים בשר ודם.
"אל תחמיצו את ההזדמנות הזאת לעורר אהדה," אמר אחד המארגנים לאנשי הקאפו.
"הציבור רואה בכם פראי-אדם אכזריים:
הראו לו שאתם אנושיים."
"אל תשכחו גם שהטלוויזיה יכולה לשמש במה לאלה מביניכם שיש להם רעיונות, אמונות," לחש אחר, בחיוך חולני, שאמר רבות על הזוועות שקיווה לשמוע מפיהם.
זְדֶנָה שאלה את עצמה אם אמנם יש לה רעיונות כלשהם.
המהומה שבראשה, שאותה כינתה ברוב יומרה מחשבה, לא סחררה אותה עד כדי כך שתשיב בחיוב.
אולם היא שיערה שלא תתקשה כלל לעורר אהדה.
תמימות רוֹוחת היא:
אנשים אינם יודעים עד כמה הטלוויזיה מכערת אותם.
זְדֶנָה הכינה את הנאום שלה מול המראה, אך לא שיערה שהמצלמה תהיה הרבה פחות סלחנית כלפיה מאשר הבבואה שלה.
היה פעם במונמרטר, בקומה השלישית ברחוב אוֹרשָן 75 ב', איש מצוין בשם דוּטיוֹל, שבורך בכישרון יוצא דופן לחצות קירות בלי שהדבר יהיה עליו לטורח.
היו לו משקפי מצבט וזקן תיש שחור, והוא עבד במחלקה השלישית של משרד הרישום.
בחורף נהג להגיע למשרד באוטובוס, ובימי הקיץ הלך ברגל, מגבעת לראשו.
דוטיול היה בן ארבעים ושלוש כשהתוודע לכוחו.
ערב אחד הפתיעה אותו הפסקת חשמל במסדרון של דירת הרווקים הקטנה שלו.
הוא גישש לרגע באפלה, וכשחזר החשמל, נוכח שהוא עומד בחדר המדרגות של הקומה השלישית.
כיוון שדלת דירתו הוברחה מבפנים, לא היה יכול שלא לתהות על האירוע, וחרף התנגדות שכלו הישר, החליט לחזור לביתו כשם שיצא ממנו, דרך הקיר.
כושר משונה זה, שלא תאם, כמדומה, אף לא אחת משאיפותיו, הוסיף להדריך את מנוחתו, ובשבת שלמחרת (כיוון שנהנה משבוע עבודה קצר) שם פעמיו אל רופא הרובע וסיפר לו את קורותיו.
הרופא השתכנע באמיתות דבריו, בדק אותו ומצא את שורש הרע בהתקשות סלילית של קרום החנק בבלוטת התריס.
הוא הורה על פעילות יתר נמרצת ועל בליעת שתי גלולות שנתיות של אבקת שָמוּן ארבע-ערכית, תערובת של קמח אורז והורמון של קֶנטָאוּר.
דוטיול בלע גלולה אחת, טמן את התרופה במגרה ושכח מקיומה.
אשר לפעילות יתר נמרצת, עבודתו הפקידותית לא טמנה בחובה שום עמל מופרז, ושעות הפנאי שלו, שהוקדשו לקריאת עיתון ולאיסוף בולים, גם הן לא תבעו ממנו כל מרץ חריג.
כך שבחלוף השנה נשמר כושר חציית הקירות שלו ללא פגע.
הוא לא עשה בו שימוש מעולם, אלא בהיסח הדעת, שכן לבו לא נטה להרפתקנות וסירב להיסחף אחר חבלי הדמיון.
כלל לא עלה על דעתו להיכנס לביתו שלא דרך הדלת, לאחר שסובב את המפתח במנעול ופתח אותה טבין ותקילין.
ואפשר שהיה מאריך ימים בחיק אורחותיו השלוות ולא מתפתה להעמיד את כישרונו במבחן, אילולא התרחש מאורע יוצא מגדר הרגיל שטרף את מסלול חייו.
מר מוּרוֹן, סגן מנהל הלשכה, נקרא לתפקיד אחר, ובמקומו הוצב מר לֶקוּיֶה, ברנש שדיבורו קצוב ושפמו סמור.
מיומו הראשון היתה עינו של סגן המנהל החדש צרה במשקפי המצבט של דוטיול ובזקנקנו השחור, והוא נהג בו במופגן כבמטרד מיושן ואף מלוכלך.
ואולם חמורות מכך היו הרפורמות מרחיקות הלכת, לכאורה, שהתכוון לחולל בלשכה, שנועדו כולן לעכור את שלוותו של הנתון למרותו.
זה עשרים שנה פתח דוטיול את מכתביו בנוסח הבא:
"הריני עונה למכתבך מחודש זה וזה, ומתכבד, בהמשך לתכתובתנו הקודמת, להודיע לכבודו…" אלא שמר לקויה מצא לנכון להחליף פתיחה זו בפתיחה בעלת ניחוח אמריקני יותר:
"בתשובה למכתבך האחרון, אני מודיעך…" דוטיול לא הצליח להסתגל לסגנון הכתיבה הזה.
הוא שב על כורחו לצורה המסורתית, בעיקשות מכנית שעוררה כלפיו עוינות גוברת והולכת מצדו של סגן המנהל.
האווירה במשרד הרישום נעשתה כמעט מעיקה עבורו.
בבוקר היה מגיע למשרד בחשש כבד, ובערב, במיטתו, אירע לעתים קרובות שנדדו מחשבותיו חמש-עשרה דקות תמימות לפני שנרדם.
מר לקויה דחה בשאט נפש את הנחשלות המכוונת שמטרתה לחבל בהצלחת הרפורמות שלו, וגירש את דוטיול אל קיטון אפלולי, סמוך ללשכתו.
הדלת לקיטון היתה נמוכה וצרה.
היא נפתחה אל המסדרון ועדיין היה כתוב עליה באותיות רישיות "מחסן".
דוטיול קיבל בהכנעה את ההשפלה הקשה, אך בבית, כשקרא בעיתון על תאונות ומקרי פשע עקובים מדם, מצא את עצמו למרבה פליאתו משתוקק שמר לקויה יהיה הקורבן להם.
יום אחד פרץ סגן המנהל לקיטון, מנופף בְּמכתב וצווח:
"נסח מחדש את הזבל הזה!
נסח מחדש את הזבל המחריד הזה שמכתים את לשכתי!"
דוטיול ביקש למחות, אך מר לקויה שאג לעברו "מקק ביבים!" ולפני שיצא, קימט את המכתב שהחזיק בידו והשליך אותו בפרצופו.
דוטיול היה אדם שפל רוח, אך גאה.
כשנותר לבדו בקיטון, לבו הומה, הרגיש לפתע שנחה עליו ההשראה.
הוא קם ממקומו ונכנס לקיר שהפריד בין הקיטון למשרד של סגן המנהל.
אלא שהוא נכנס לתוכו במתינות, כך שרק ראשו בצבץ מהצד השני.
מר לקויה ישב סמוך אל שולחנו, ובתנועת קולמוס רגוזה עדיין תיקן פסיק במכתב של אחד העובדים, שנמסר לאישורו.
לפתע שמע שיעול.
הוא הרים את מבטו וגילה, אחוז פלצות, את ראשו של דוטיול הדבוק לקיר כפוחלץ של חיה שניצודה.
הראש היה חי.
מבעד למשקפי המצבט נעץ בו מבט רווי משטמה, ואם לא די בזה, הראש החל לדבר.
"אדוני," אמר הראש, "אתה בריון גס רוח ומנוול."
מר לקויה, ממוסמר מאימה, לא הצליח להתיק את עיניו מהחיזיון.
לבסוף עקר את עצמו מכיסאו, זינק אל המסדרון וחש אל הקיטון.
דוטיול ישב במקומו הקבוע וקולמוסו בידו, כולו אומר שלווה ושקדנות.
סגן המנהל הביט בו ארוכות, גמגם כמה מילים, וחזר אל משרדו.
אולם לא היתה לו שהות להתיישב, וכבר שב והופיע הראש על הקיר.
"אדוני, אתה בריון גס רוח ומנוול."
במהלך אותו יום שב הראש המבעית והגיח עשרים ושלוש פעמים מהקיר, וכך גם בימים הבאים.
דוטיול, שסיגל לעצמו מיומנות כלשהי במשחק, לא הסתפק עוד בהטחת גידופים בסגן המנהל.
כעת הכביר עליו איומים מבהילים, ויילל בנהמת רפאים מתובלת בצחקוקים זדוניים משפטים כגון:
"גארוּ-גארוּ!
הזאב הנורא!
פרוותו מהלכת אימים!
(צחקוק שטני).
אורב לטרף, בכל פינה!"
ככל שנשנו הדברים, הלך סגן המנהל והחוויר, הלך והשתנק, שערותיו סמרו על ראשו וזיעה קרה של אימת בלהות זלגה במורד גבו.
ביום הראשון הוא רזה בחצי קילוגרם.
כעבור שבוע, דומה שהחל מתמוסס, ויתר על כן, קנה לו מנהג לאכול מרק במזלג ולהצדיע לשוטרים.
בראשית השבוע השני הגיע אמבולנס, אסף אותו אל ביתו ומשם הסיעו למוסד פסיכיאטרי.
דוטיול השתחרר מעריצותו של מר לקויה ויכול היה לחזור אל ניסוחיו האהובים:
"הריני עונה למכתבך מחודש זה…" ובכל זאת לא נחה דעתו;
משהו בו הזדעק – צורך חדש, תקיף, שלא היה אלא הצורך לחצות קירות.
מובן שהיה לאל ידו לממשו בקלות, למשל בדירתו, והוא אמנם חצה קירות בשפע.
אך אדם הניחן בכישרונות מזהירים מתקשה לרסנם לאורך זמן ולהציבם מול יעדים בינוניים בלבד.
חציית קירות אינה יכולה להיות תכלית כשלעצמה.
היא תחילתה של הרפתקה, הקוראת להמשך, להתפתחות, ולבסוף – לגמול.
דוטיול היטיב להבין זאת.
הוא חש בקרבו צורך בהתרחבות, תשוקה גוברת להגשים את עצמו ולחרוג מעצמו, געגוע כלשהו שלבש צורה של קריאה מעברו השני של הקיר.
לדאבון לבו, תכלית לא נמצאה לו.
הוא חיפש השראה בקריאת העיתון, בייחוד במדורי הפוליטיקה והספורט, שנראו לו תחומי עניין ראויים, אך משנוכח לבסוף כי אינם מציעים שום כר פעולה לאנשים החוצים קירות, השביע את תאוותו בסיפורי פשיעה למיניהם, והם גירו את דמיונו.
השוד הראשון שדוטיול התנסה בו התרחש בבנק גדול בגדה הימנית.
לאחר שחצה כתריסר קירות ומחיצות הוא חדר לכספות שונות, מילא את כיסיו בשטרות, ובטרם הסתלק, חתם על עבודתו בגיר אדום בשם העט גארו-גארו, וסיים בסלסול מרהיב שהועתק למחרת בכל העיתונים.
בתוך שבוע זכה הכינוי גארו-גארו לפרסום יוצא דופן.
הקהל יצא מגדרו באהדתו לפורץ המופלא, ששיטה במשטרה בחינניות כה רבה.
לילה-לילה הראה את כוחו במעללי גבורה, ותקף בנק, חנות תכשיטים או אדם פרטי עתיר נכסים.
בפריז כמו בפרובינציה, לא נמצאה אישה אחת בעלת נפש פיוטית שלא טיפחה בלבה תשוקה יוקדת להשתייך בגוף ובנפש לגארו-גארו הנורא.
אחרי גניבת היהלום הנודע מבּוּרְדיגָלָה והפריצה לבנק העיר, שאירעו בשבוע אחד, התלהבותו של ההמון הגיעה לכדי טירוף.
שר הפנים נאלץ להתפטר, וגרר עמו מטה את מנהל משרד הרישום.
ואילו דוטיול, שהיה לאחד האנשים העשירים בפריז, נשאר דייקן כתמיד בעבודתו ושמו הוזכר כמועמד לעיטור הכבוד הלאומי של האקדמיה.
בבקרים, בלשכת הרישום, רווה נחת מפרשנויותיהם של עמיתיו למעלליו לילה קודם לכן.
"גארו-גארו הזה הוא אישיות כבירה, על-אדם, גאון בדורו", אמרו.
לשמע דברי ההלל האדים דוטיול ממבוכה, ומאחורי משקפי המצבט נצצו עיניו ברגשות ידידות והוקרת תודה.
יום אחד נסכה בו אווירת האהדה ביטחון כה רב, שהרגיש כי לא יוכל לשמור את סודו לעד.
הוא התבונן בשמץ של ביישנות בעמיתיו המתגודדים סביב עיתון שסיקר את הפריצה לבנק צרפת והכריז בענווה:
"אתם יודעים, גארו-גארו זה אני." וידויו של דוטיול התקבל בצחוק רועם ומתמשך, ומאז כונה דרך לגלוג גארו-גארו.
בערב, כשהגיעה העת לעזוב את המשרד, היה מושא ללעג ולקלס מצד חבריו לעבודה, והחיים איבדו מיופיים.
כעבור ימים אחדים לכד סיור לילי את גארו-גארו בחנות תכשיטים ברחוב לָה פֶּה.
הוא הטביע את חותמו על הדלפק ולאחר מכן פרץ בשיר שיכורים תוך שהוא מנפץ חלונות ראווה בגביע זהב כבד.
אמנם יכול היה בנקל לחדור דרך קיר וכך להימלט מפני הסיור הלילי, אך סביר מאוד שרצה להיתפס, מן הסתם במטרה היחידה ללמד לקח את עמיתיו, שספקנותם פגעה בו.
והם אכן הוכו בתדהמה כאשר למחרת פרסמו העיתונים בעמוד הראשון תצלום של דוטיול.
לבם נחמץ בקרבם על שלא הכירו בגאוניותו של חברם, והם החליטו לחלוק לו כבוד על ידי כך שצימחו כולם זקן תיש.
אחדים, שנסחפו ברגשות חרטה והערצה, אף ניסו להניח את ידם על ארנק, או שעון בעל ערך שקיבלו ידידים או מכרים בירושה.
אפשר כמובן לחשוב שאדם המניח לעצמו להיתפס בידי המשטרה אך ורק כדי להדהים אי אלו עמיתים מפגין קלות דעת ירודה שאינה הולמת אדם רב מעלה, אולם כוח הרצון המופגן, לא היתה לו כל דריסת רגל בהחלטה זו.
בוותרו על חירותו, האמין דוטיול כי הוא נכנע לתשוקת נקמה גבוהת לב, אם כי למעשה רק גלש במדרון גורלו.
הרי אדם החוצה קירות, קשה לומר שיש לו קריירה של ממש בטרם חווה על בשרו מאסר ולו פעם אחת.
כשנכנס דוטיול לבית הסוהר, הרגיש שגורלו מחייך אליו.
עוביים של הקירות היה משובב נפשות ממש.
כבר למחרת כליאתו, גילו הסוהרים בתדהמה שהאסיר נעץ מסמר בקיר תאו ותלה עליו שעון זהב השייך למנהל בית הסוהר.
הוא לא הצליח או שמא לא רצה לגלות כיצד הגיע החפץ לידיו.
השעון הוחזר לבעליו, אך למחרת שב ונמצא על שידת מיטתו של גארו-גארו, לצד הכרך הראשון של "שלושת המוסקטרים", שהושאל מספרייתו של המנהל.
צוות מתקן הכליאה היה כמרקחה.
יתרה מכך, הסוהרים התלוננו על בעיטות באחוריים, ואיש לא ידע להסביר את מקורן.
דומה כי הכתלים צימחו לא רק אוזניים, אלא גם רגליים.
במלאות שבוע לכליאתו של גארו-גארו נכנס מנהל בית הסוהר בבוקר למשרדו ומצא על השולחן את המכתב הבא:
"אדוני המנהל.
בעקבות שיחתנו מ-17 בחודש, ולמיטב זיכרוני בהתאם להנחיותיך הכלליות מ-15 במאי אשתקד, הריני מתכבד להודיע לכבודו כי סיימתי לקרוא את הכרך השני של 'שלושת המוסקטרים', וכי אני חושב להימלט בין השעות 11:25-11:35.
ברגשי כבוד נאמנים, גארו-גארו."
חרף השמירה הכבדה שהוטלה עליו בלילה ההוא, נמלט דוטיול ב-11:30.
החדשה נודעה למחרת בבוקר ועוררה גלי התלהבות פרועים.
אף על פי כן, לאחר שביצע שוד נוסף שרומם את תהילתו אל שיאה, נדמה שדוטיול לא נקף אצבע כדי להסתתר, והתהלך במונמרטר בחופשיות גמורה.
שלושה ימים אחרי בריחתו, מעט לפני הצהריים, נתפס ב"קפה דה רֶו" שברחוב קוֹלָנְקוּר בעודו לוגם יין לבן בחברת ידידים.
גארו-גארו הובל שוב לבית הסוהר ונכלא בצינוק חשוך המוברח בשלושה מנעולים, אך באותו ערב ממש נמלט והלך לישון בחדר האורחים שבדירת המנהל.
למחרת בבוקר, בתשע בערך, צלצל למשרתת והזמין ארוחת בוקר.
הוא נקטף היישר ממיטתו בלא התנגדות, על ידי סוהרים שהוזעקו למקום.
המנהל, רותח מזעם, הציב שמירה מחוץ לדלת הצינוק וציווה להאכיל את האסיר בלחם יבש.
אלא שבצהריים סעד האסיר את לבו במסעדה הסמוכה לבית הסוהר, וכשסיים לשתות את הקפה טלפן למנהל.
"הלו, אדוני המנהל?
אני כנראה מבולבל, מפני שקודם, כשיצאתי, שכחתי לקחת את הארנק שלך ועכשיו אין לי כסף לשלם למסעדה.
תהיה נחמד ותשלח מישהו לסלק את החשבון?"
המנהל אץ למקום בכבודו ובעצמו, וברוב זעמו פיזר איומים וגידופים.
גאוותו של דוטיול נפגעה ובאותו לילה הוא נמלט אחת ולתמיד.
הפעם הקפיד לגלח את זקנקנו השחור והחליף את משקפי המצבט התלויים על שרשרת במשקפי קרן.
כובע מצחייה, מקטורן משובץ ומכנסי גולף חתמו את שינוי הצורה.
הוא התמקם בדירה קטנה בשדרות ז'וּנוֹ, שדאג להעביר אליה עוד לפני מעצרו הראשון חלק מרהיטיו ואת החפצים היקרים לו ביותר.
הוא החל למאוס בתהילתו, ומאז השהיה בבית הסוהר שככה התענגותו מחציית קירות.
גם העבים והראוותניים שבהם נדמו לו עכשיו פרגודים פשוטים, והוא חלם להיבלע בבטנה של איזו פירמידה אדירה.
בעודו מגלגל במוחו את תוכנית הנסיעה למצרים, חי את חייו על מי מנוחות, ואת זמנו חילק בין אוסף הבולים, בית הקולנוע ושיטוטים אינסופיים בחוצות מונמרטר.
התמורה שחלה בחזותו היתה כה מוחלטת, שיכול היה לחלוף על פני הקרובים בידידיו, קירח עם משקפי קרן, בלי שהללו יזהו אותו.
רק הצייר גֶן פול, ששום שינוי הנוגע לחיצוניותם של תושבי הרובע הוותיקים לא חמק מעיניו, פענח לבסוף את זהותו האמיתית.
בוקר אחד התייצב פנים אל פנים מול דוטיול בפינת רחוב אָבְּרֶווּאָר, לא התאפק ואמר לו בלשונו המחוספסת:
"אבא'לה, אני רואה שהתקשקשת אה-לה-ג'יגולו כדי לחפף את החזירים" – משפט שפירושו המשוער בשפת יומיום הוא:
"אני רואה שהתחפשת לגבר מהודר כדי לבלבל את חוקרי המשטרה."
"אה!" מלמל דוטיול, "זיהית אותי!"
הדבר הטריד אותו והוא החליט להקדים את נסיעתו למצרים.
אלא שבאותו יום אחר הצהריים התאהב בעלמת חן בלונדינית שראה ברחוב לֶפּיק פעמיים בתוך רבע שעה.
בן רגע נשכחו מלבו אוסף הבולים ומצרים על הפירמידות שלה.
הבלונדינית, מצדה, הסתכלה בו בעניין גלוי.
אין לך כיום דבר המסעיר יותר את דמיונן של נשים צעירות מאשר מכנסי גולף וזוג משקפי קרן.
חזות במאי הקולנוע מציתה בהן חלומות על מסיבות קוקטייל ולילות קסומים בהוליווד.
למרבה הצער, נודע לדוטיול מגן פול שהיפהפייה נשואה לגברתן אלים וקנאי.
הבעל החשדן, שניהל חיי לילה פורקי עול וחוק בפריז, הותיר את אשתו לבדה מדי יום, בין השעות עשר בערב לארבע בבוקר.
אך לפני שיצא, הקפיד לנעול אותה בחדרה מאחורי שני סיבובי מפתח ותריסים מוגפים ומוברחים.
במשך היום נהג לפקוח עליה עין מקרוב, ולעתים אף היה עוקב אחריה ברחובות מונמרטר.
"יושב לה על הווריד, באמוק.
פצצה של מאפיונר, זה לא ייתן שישפדו לו את הסופגנייה."
אבל אזהרתו של גן פול רק הלהיטה את רוחו של דוטיול.
למחרת, כשהבחין בעלמת החן ברחוב טוֹלוֹזֶה, הרהיב עוז ועקב אחריה אל חנות למוצרי חלב, ושעה שהמתינה לתורה, אמר לה שהוא אוהב אותה אהבה מלאת כבוד ושהוא יודע הכול:
על הבעל המרושע, על הדלת והתריסים הנעולים, ושלמרות הכול יתייצב הלילה בחדרה.
הבלונדינית הסמיקה, כד החלב רעד בידיה, ובעיניים מלוחלחות מחיבה הומה נאנחה חלושות:
"אללי, אדוני, זה בלתי אפשרי."
בערבו של אותו יום נפלא, בעשר בערך, עמד דוטיול על המשמר ברחוב נוֹרְבָן והביט על חומה איתנה ומאחוריה בית קטן.
לא נראו מהבית אלא שבשבת וארובה.
פתאום נפתח שער בחומה וגבר נעל אותו בקפדנות מאחוריו וירד לכיוון שדרות ז'וּנוֹ.
דוטיול המתין עד שנעלם מעיניו, הרחק בעיקול שבמורד הרחוב, ואז ספר עד עשר.
לאחר מכן זינק וחדר דרך החומה בצעדי אתלט, צלח את כל הקירות והמכשולים עד שנכנס לחדרה של היפהפייה המבודדת.
היא קיבלה את פניו בשכרון חושים והם התעלסו באהבים עד שעה מאוחרת.
למחרת סבל דוטיול מכאבי ראש חזקים.
הוא לא ייחס לכך חשיבות ולא עלה על דעתו להחמיץ את פגישתו בגלל דבר של מה בכך.
אף על פי כן, כשגילה במקרה גלולות מפוזרות בתוך מגרה, בלע אחת בבוקר ושנייה אחר הצהריים.
בערב שככו מעט כאבי הראש, וההתרגשות השכיחה אותם מלבו.
האישה הצעירה חיכתה לו בקוצר רוח לוהט שהציתו בה זיכרונות ליל אמש, והם התעלסו באהבים עד שלוש לפנות בוקר.
כשהסתלק דוטיול דרך מחיצות הבית וכתליו, חש מעין שפשוף בלתי רגיל במותניו ובכתפיו.
אולם הוא העדיף לא לתת את לבו לתחושות.
רק כשחדר דרך חומת הבית התעוררה בו תחושה ברורה של התנגדות.
היה נדמה לו שהוא מתנועע בתוך חומר נוזלי שהולך ונקרש, וככל שהתאמץ, נהיה צפוף ומוצק יותר.
משהצליח להיבלע כולו בתוך החומה, נוכח שחדל לזוז ונזכר באימה בשתי הגלולות שבלע במהלך היום.
הגלולות האלה, שחשב לתומו כי הן אספירין, הכילו למעשה אבקת שָמוּן ארבע-ערכית שרשם לו הרופא אשתקד.
השפעת התרופה התווספה להשפעת פעילות היתר הנמרצת ונתנה את אותותיה בפתאומיות.
דוטיול כמו קפא בתוך החומה.
הוא נמצא בתוכה עד היום, כלוא באבן.
שוחרי הלילה היורדים ברחוב נורבן שעה ששאון פריז שוכך, יכולים לשמוע קול עמום שכמו עולה מן השאול.
הם חושבים שזו יללת הרוח המפלחת את גבעת מונמרטר, אך זהו גארו-גארו המבכה את סופה של קריירה מזהירה ואת יגונן של אהבות שנגדעו בטרם עת.
לפעמים, בלילות חורף כאלה ואחרים, נוטל גן פול הצייר את הגיטרה שלו ויוצא אל דממת הבדידות של רחוב נורבן כדי לנחם בשיר את האסיר האומלל,והצלילים הפורחים מבין אצבעותיו הקהויות חודרים לתוך האבן כטיפות של אור ירח.
רחוב לַס קאז היה שקט ושלֵו כמו באמצע הקיץ, וכל חלון פתוח חסה תחת סוכך צהוב.
הימים היפים חזרו;
זה היה יום א' הראשון של הקיץ.
יום חמים, קצר רוח, חסר מנוח, שדחף את האנשים אל מחוץ לבתים, אל מחוץ לערים.
השמים בהקו בזיו ענוג.
בגינת סנט-קלוטילד נשמעה שירת ציפורים – צפצוף רך, משתאה ועצֵל – וברחובות השקטים הדהדו קרקוריהן הצרודים של המכוניות היוצאות אל דרכי הכפר.
השמיים היו נקיים מענן, מלבד קונכיה אחת קטנה ולבנה, מסתלסלת מעדנוֹת, שריחפה לרגע-קט והתפוגגה בתכלת.
העוברים והשבים נשאו את ראשם מעלה בהבעה מוקסמת ובוטחת, שאפו לקרבם את הרוח וחייכו.
אַנייֶס הגיפה למחצה את התריסים:
השמש חמה, הוורדים ילבלבו מהר מדי וימותו.
נאנֶט הקטנה נכנסה בריצה, וקיפצה מרגל לרגל.
"מותר לי לצאת, אמא?
כל כך יפה בחוץ".
המיסה כבר נגמרה.
ברחוב לַס קאז כבר עברו הילדים, בהירי בגדים וחשופי זרועות, מחזיקים את ספרי התפילה שלהם בידיהם העטויות כסיות לבנות, מקיפים ילדה ששבה מטקס הקומוניון הראשון שלה, ולחייה השמנמנות סמוקות תחת צעיפיה;
השוקיים החשופות, הוורדרדות-זהובות, שפלומתן כפלומת פרי, נצצו באור השמש.
אך הפעמונים הוסיפו לצלצל, לאט ובתוגה, כאומרים:
'לכו לכם, אנשים טובים, צר לנו שעליכם לעזוב.
חסיתם בצל קורתנו זמן רב ככל האפשר, אך אנו נאלצים להחזירכם לעולם החוּלין ולדאגותיכם.
כעת לכו.
המיסה נשלמה'.
כשנדמו הפעמונים, מילא את הרחוב ניחוח לחם חם, שעלה משבים-משבים מן המאפיה הפתוחה;
מבעד לדלת בהקה הרצפה שזה עתה נשטפה, והמראות הצרות השקועות בקירות נצצו קלושות באפלולית.
אז חזרו כולם הביתה.
אנייס אמרה:
"נאנֶט, לכי לראות אם אבא מוכן, ותגידי לנאדין שתיכף אוכלים צהריים".
גיוֹם נכנס, מפיץ סביבו את ריח הסיגר המשובח ומי האֵזוֹביוֹן, שהתקשתה תמיד לנשום.
הוא היה מדושן, מרוצה וזחוח עוד יותר מהרגיל.
מיד כשהתיישבו לשולחן הכריז:
"אחרי ארוחת הצהריים אני נוסע.
אחרי שנחנקים בפריז כל השבוע, זה המעט שאפשר… באמת, זה לא עושה לך חשק?"
"אני לא רוצה להשאיר את הקטנה לבד".
גיום חייך ומשך בשיערה של נאנֶט, שישבה מולו:
אמש היה לה חום, אבל קל כל כך עד שרעננותו של גון עורה לא התעממה כלל.
"היא לא ממש חולה.
יש לה תיאבון נהדר".
"אה, היא לא מדאיגה אותי, תודה לאל.
אתן לה לצאת עד ארבע.
לאן אתה נוסע?"
פניו של גיוֹם התכרכמו.
"אני… אני עוד לא יודע… את תמיד חייבת לקבוע הכל מראש… לאזור פוֹנטֶנבְּלוֹ, או שארטר, איך שיצא… אז מה, תבואי איתי?"
איזה פרצוף יהיה לו אם אגיד כן, חשבה אנייס.
החיוך המתוח מעט, שהצטייר בקצה שפתיה הקפוצות, הרגיז את גיום.
אך היא ענתה, כרגיל:
"יש לי דברים לעשות בבית".
וחשבה:
'מי זו הפעם?'
המאהבות של גיום.
חרדת הקנאה, הלילות נטולי השינה.
כמה שכל זה רחוק עכשיו.
הוא היה גבוה ושמן, קצת קירח, גופו כל כולו מיושב, מאוזן היטב, ראשו נטוע על צוואר רחב וחזק;
הוא היה בן ארבעים וחמש, הגיל שבו הגבר בשיא כוחו, בשיא כובדו, רגליו עומדות איתן על הארץ ודמו סמיך ועשיר.
כשצחק, הבליט את לסתו קדימה, וחשף את כל שיניו הלבנות, שרק נגיעות ספורות של זהב נראות עליהן.
'מי זו היתה', חשבה אנייס, שאמרה:
כשאתה צוחק אתה עושה העוויה של זאב, של חיית פרא'.
האמירה הזאת כנראה החמיאה לו לאין שיעור.
פעם לא היה לו ההרגל הזה.
היא נזכרה איך ייבב בזרועותיה בכל פעם שפרשיית אהבים הסתיימה, ובאנקה שהתמלטה מבין שפתיו כשפתח למחצה את פיו, כלהוט לשאוב פנימה את דמעותיו.
גיום המסכן… "אני מצדי…" אמרה נאדין.
כך פתחה תמיד את משפטיה.
לא היה ניתן למצוא במחשבותיה ובדבריה אף מילה, אף שביב דבר שאינם נוגעים לה עצמה, לבגדיה, לידידיה, ללולאות הגרביונים שלה, לכסף הכיס שלה, לתענוגותיה.
היא היתה… עטורת ניצחון.
לעורה היתה צָחוּתם של אי-אלה פרחים קטיפתיים, חיוורים ועזי-גוון גם יחד, כמו פרחי היסמין, פרחי הקמליה, אך מבעד לו נראה דמה הצעיר פועם, עולה ללחייה, מתפיח את שפתיה שנראו כאילו תכף יפרוץ מהן צוף, ורוד ולוהב כיין.
עיניה הירוקות נצצו.
'היא בת עשרים', אמרה לעצמה אנייס, ושוב התאמצה לעצום עיניים, לא להיפגע מן היופי הזה, המתפרץ מדי, הרעבתן מדי, מן הצחוק המצלצל, האנוֹכיוּת, להט הנעורים, מקשיות-היהלום הזאת.
'היא בת עשרים, זאת לא אשמתה… החיים יכבו אותה, ימתנו אותה, יחכימו אותה כמו את כל השאר'.
"אמא, אפשר לקחת את הצעיף האדום שלך?
אני לא אאבד אותו.
ואמא, מותר לי לחזור מאוחר?"
"לאן בכלל את הולכת?"
"אמא, הרי אמרתי לך!
לסַן קלוּ, לשָנטל אוֹמוֹן!
אַרלֶט תבוא לאסוף אותי.
אמא, מותר לי לחזור מאוחר?
זאת אומרת אחרי שמונה?
לא תכעסי?
זה בשביל לא להיתקע בתנועה של שבע בערב ביום ראשון, בסן קלוּ".
"היא צודקת לגמרי", אמר גיום.
ארוחת הצהריים הסתיימה.
מארייט מיהרה להגיש את הקינוח.
יום א'… מיד אחרי שתגמור להדיח את הכלים, תוכל גם היא לצאת.
הם אכלו קרֶפּים ברוטב תפוזים;
אנייס עזרה למארייט להכין את הבּלילה.
"מעולים", אמר גיום באנינוּת.
מבעד לחלונות הפתוחים כבר נשמע צלצול צלחות, אם חרישי – כמו בקומת הקרקע החשוכה, שם חסו שתי בתולות זקנות בצל האפלולית – ואם ביתר עליזות, ביתר חיוּת.
בבית שממול, למשל, נראתה המפה הגדולה, הבוהקת, העשויה אריג-דמשק נוקשה קפלים, ועליה עדיין תריסר מערכות כלים;
במרכזה עמדה סלסלת הוורדים הלבנים של טקס הקומוניון הראשון.
"אני הולכת להסתדר, אמא.
אני לא רוצה קפה".
גיום גמע את ספל הקפה שלו בלי לומר מילה, בחופזה.
מארייט התחילה לפנות מהשולחן.
'כמה שהם ממהרים', חשבה אנייס, וידיה הזריזות והרזות קיפלו בהיסח-הדעת את המפית של נאנֶט.
'רק לי…' רק לה לא צפן יום א' הנהדר דבר.
'בחיים לא הייתי מאמין שהיא תהפוך להיות כזאת יושבת-בית, כזאת כבויה', חשב גיום.
הוא הביט בה, שאף לקרבו במרץ את האוויר, ניפח את החזה, מאושר וגאה לחוש בתוכו את שטף העוצמה שימים יפים שכאלה העניקו, כמדומה, לגופו.
'אני בכושר נפלא.
אני מחזיק מעמד נהדר', הוסיף ואמר לעצמו, בהיזכרו בכל הסיבות – משברים, דאגות כספיות… ז'רמן שנדבקה אליו, שתלך כבר לעזאזל… מס הכנסה… כל הדברים האלה, שאמורים היו לדכא אותו, לדכדך אותו, כמו שהם מדכדכים כל כך הרבה גברים.
אבל לא!
'תמיד הייתי כזה!
קרן שמש, תוכניות לבלות את יום א' מחוץ לפריז, חופשי, עם בקבוק יין טוב, אישה יפה לצדי, ואני בן עשרים!
אני חי, אני', בירך את עצמו בהביטו באשתו בעוינות עמומה;
יופיה הקר הרגיז אותו, וכך גם הקימוט הלעגני והמתוח של שפתיה הדקות.
בקול רם אמר:
"אם אשאר לישון בשארטר אטלפן לך, כמובן.
בכל אופן עוד אחזור מחר בבוקר;
אני אעבור בבית לפני המשרד".
אנייס חשבה, בקור מוזר וכואב:
'יום אחד, אחרי ארוחת צהריים דשנה מדי, המכונית ובה הוא והאישה שהוא מלטף תתנגש בעץ.
שיחת טלפון מסַנלי או מאוֹקסֶר'.
האם תחוש כאב?
שאלה בסקרנות בָּבוּאה של עצמה, בבואה לא נראית, אילמת, דרוכה באפלולית.
אך הבבואה, דוממת ואדישה, לא ענתה דבר, וצלליתו האיתנה של גיום נעמדה בינה לבין המראה.
"להתראות בקרוב, יקירתי".
"להתראות בקרוב, ידידי".
גיום יצא.
"שאערוך את שולחן התה בסלון, גברת?" שאלה מארייט.
"לא, עזבי.
אני אעשה את זה.
אחרי שתסדרי את המטבח את יכולה לצאת".
"תודה, גברת", אמרה הנערה, ולחייה האדימו באחת, כאילו קירבה אותן לאש לוהטת.
"תודה, גברת", שבה ואמרה במבט מצועף, שגרם לאנייס למשוך בכתפיה בלעג.
אנייס ליטפה את שיערה השחור והחלק של נאנֶט, שהסתירה את פניה בקפלי שמלתה של אמה, גילתה אותם בפרץ צחוק, וחוזר חלילה.
"יהיה לנו שקט ורגוע יחד, חמודה שלי".
בינתיים, בחדרה, נחפזה נאדין להתלבש, פידרה את צווארה, את זרועותיה החשופות, את השקע שבין הכתף לצוואר, שם נישק אותה רֶמי בחשכת המכונית בשפתיו היבשות הלוהטות, נשיקות קצרות וחורכות כלהבה.
שתיים וחצי… ארלט עוד לא הגיעה.
'עם ארלט, אמא לא תחשוד בכלום'.
הפגישה נקבעה לשעה שלוש.
'איך זה שאמא לא רואה כלום?
הרי גם היא היתה צעירה…' חשבה, וניסתה לשווא לדמיין את העלומים, האירוסין, את שנות הנישואים הראשונות של אמה.
'היא תמיד היתה ככה.
סדר, רוגע, צווארוני פשתן לבנים… גיום, אל תשבור את הוורדים שלי… אני לעומת זאת…' היא נרעדה, נשכה קלות את שפתיה, קירבה את פניה למראה.
דבר לא עָרַב לה יותר מגופה, מבטה, תווי פניה, מתאר צווארה הצעיר, הלבן והצח כעמוד.
'נפלא להיות בת עשרים', חשבה ברטט.
'האם כל הנערות יודעות לראות זאת כמוני, להתענג על האושר, הלהט, המרץ, חום הדם?
לחוש זאת כמוני, באופן כה ברור ועמוק?
להיות אישה בת עשרים ב-1934, זה… זה נהדר', אמרה לעצמה, ונזכרה בערבוביה בלילות באוהל, בחזרה עם שחר במכוניתו של רמי (שעה שהוריה בטוחים שהיא מטיילת עם חברותיה באיל-סן-לואי, לראות את זריחת השמש מעל נהר הסֶן, איזו תמימות), וגם בסקי, בשחיה, באוויר הפתוח, במים הקרים על גופה הצעיר, בידו של רמי הנועצת ציפורניים בעורפה, מושכת אחורה ברכות את השיער הקצר… 'וההורים האלה, שלא רואים כלום!
נכון שבזמנם… אני מדמיינת את אמא, בגילי, הנשף הראשון, המבט המושפל.
רמי… אני מאוהבת,' אמרה לבבואתה המחייכת במראה.
'אבל צריך להיזהר מרמי, הוא כזה יפה, כזה מאוהב בעצמו, הוא התקלקל מרוב נשים ומחמאות.
הוא בטח אוהב לגרום סבל'.
"אבל עוד נראה מי היה חזק יותר", מלמלה וקפצה אגרופים בעצבנות.
היא חשה את אהבתה מפעמת בה, עמוק בתוכה, כמו תשוקה סוערת למאבק, למשחק לוהט ואכזר.
היא צחקה.
וצחוקה הצטלצל בדממה כה זך, כה מחוצף, כה רענן, עד שהשתתקה מוקסמת והיטתה אוזן, כמקשיבה להדיו הנמוגים של כלי נגינה נדיר ומושלם.
'ישנם רגעים שנדמה לי שמעל הכל אני מאוהבת בעצמי', הרהרה וענדה לצווארה את הענק הירוק, שכל אבן מאבניו העגולות מחזירה ניצוצות שמש.
לעורה הצח, המתוח והחלק היה אותו בוהק של חיות צעירות, של פרחים, של צמחי חודש מאי, זוהַר שניכר בו כי הוא בר-חלוף, אך הגיע למעלת שלמותו העליונה.
'לעולם לא אהיה עוד כה יפה'.
היא התבשמה, ובכוונה הגזימה, שפכה בושם על פניה, על כתפיה:
כל מה שמתפרץ, מופרז, בוטה, מתאים לה היום!
'הלוואי שהיתה לי שמלה אדומה כמו אש, תכשיטים של צוענייה'.
היא נזכרה בקולה של אמה, הרך והלאה:
הכל במידה, נאדין!
'זה זקן', אמרה לעצמה בבוז.
ברחוב, נעצרה מכוניתה של ארלט מול הבית.
נאדין תפסה בידה את התיק, את כובע הבֶּרֶט שחבשה תוך ריצה על ראשה, קראה בעוברה:
"להתראות אמא!" ונעלמה.
"אני רוצה שתנוחי קצת על הספה, נאנֶט.
ישנת כל כך רע הלילה.
אעשה את העבודה שלי לידך", אמרה אנייס.
"אחר כך תצאי עם האומנת".
נאנֶט הקטנה מוללה בידיה את סינרה הוורוד, הסתובבה והתהפכה, חיככה את פניה בכריות, פיהקה, נרדמה.
היא היתה בת חמש.
כמו לאנייס עצמה, היה לה עור חיוור ורענן של בלונדינית, שיער שחור ועיניים כהות.
אנייס התיישבה לידה חרישית.
הבית דמם, ישן.
בחוץ, ריחף באוויר ניחוח של קפה.
החדר התמלא אפלולית צהובה, חמה ורכה.
אנייס שמעה את מארייט סוגרת בזהירות את דלת המטבח וחוצה את הדירה;
היא האזינה לצעדיה נמוגים והולכים במדרגות השירות.
היא נאנחה;
כל-כולה התמלאה אושר מוזר, נוגה, שלווה ערבה.
השקט, החדרים הריקים, הוודאות שעד הערב לא יפריע איש את מנוחתה, ששום רגל זרה וקול זר לא יחדרו לבית הזה, למפלט הזה… הרחוב היה שלֵו ושומם.
רק אישה לא-נראית ניגנה בפסנתר, חוסה מאחורי תריסיה המורדים.
ואז נדם הכל.
באותה שעה נחפזה מארייט, שחיבקה בשתי ידיה את תיק ימי א' שלה העשוי 'חיקוי עור חזיר', אל תחנת המטרו סֶוור-קרוּאָה-רוּז', שם חיכה לה החבר שלה, וביער קוֹמפּייֶן אמר גיוֹם לאישה בלונדינית ושמנמנה שישבה לצדו:
"קל להאשים אותי, אני דווקא לא בעל רע, אלא שאשתי…" נאדין, במכונית הקטנה של ארלט, נסעה לאורך הגדר של גני לוקסמבורג.
עצי הערמון עמדו בפריחתם.
הילדים התרוצצו בסוּדרים אביביים קטנים, ללא שרוולים.
ארלט חשבה במרירות על כך שלה אין איש מחכה;
איש לא אוהב אותה.
סובלים אותה רק בזכות המכונית הירוקה יקרת-המציאות שלה, ועיניה העגולות המוקפות שריון צב, שהשרו אמון על אמהות.
אשרֵי נאדין!
רוח עֵרה נשבה;
המזרקות נטו פתאום שמאלה והתיזו על העוברים והשבים את האבק המנצנץ שלהן.
העצים הצעירים בגינת סנט-קלוטילד התנועעו קלות.
'איזו שלווה!' חשבה אנייס.
היא חייכה;
הן בעלה והן בתה הבכורה לא הכירו את החיוך הבוטח, האיטי והנדיר הזה, שפישק קלות את שפתיה.
היא קמה, ניגשה בשקט להחליף את המים באגרטל הוורדים;
היא גזרה בקפידה את הגבעולים;
הם לבלבו לאט, ועלי הכותרת כמו נפרדו אלה מאלה בצער, בחשש ובמעין צניעות שמימית.
'כמה טוב כאן', חשבה אנייס.
בֵּיתה… מפלטה, הקונכיה הסגורה והחמה, סגורה בפני שאון החוץ.
כשהיתה פוסעת ברחוב לַס קאז, אי של צללים בדמדומים של ימי החורף, ומזהה מעל הדלת את דמות האישה המחייכת, המפוסלת באבן, את הפנים הרכות והמוכרות המעוטרות בסרטים דקים, היתה חשה מרוככת, מפויסת, שטופה באושר רוגֵע.
ביתה… הדממה הערֵבה, החריקה הקלה, החמקמקה של הרהיטים, פיתוחי העץ העדינים שנגהו קלושות באפלולית, כמה אהבה את כל זה.
היא התיישבה, קרסה בחיקה של כורסה;
היא שתמיד ישבה כה זקופה, בלי לכופף את הגב, בלי להרכין את הראש.
'גיום אומר שאני מעדיפה חפצים על בני אדם… ייתכן!'
הם הקיפו אותה בקסם עדין ואילם.
שעון המטוטלת, המעוטר נחושת ושריון-צב, פעם לאט וברוֹגע בָּדממה.
נקישתו המתנגנת והמוכרת של ספל כסף שנגה באפלולית נענתה לכל תנועה, לכל אנחה, כמו ידידה ותיקה.
האושר?
'רודפים אחריו, מחפשים אותו, מתאמצים עד מוות להשיגו, והוא פשוט כאן', אמרה לעצמה.
'הוא נולד מן הרגע שבו לא מצפים עוד לדבר, שבו לא מייחלים עוד לדבר, שבו לא יראים עוד מדבר.
כמובן, הבריאות של הילדים…' ובהיסח הדעת רכנה ונגעה בשפתיה במצחה של נאנט.
קריר כמו פרח, תודה לאל.
'לא לייחל לדבר, איזו שלווה.
כמה השתניתי', חשבה ונזכרה בעברה, באהבתה המטורפת לגיום, בגינה הציבורית הקטנה והנידחת אי-שם במעמקי פּאסי, שם היתה מחכה לו בערבי האביב.
משפחתה, חמותה האיומה, ההמולה שהקימו אחיותיה בטרקלין השחור, הקטן והעצוב.
'הה, לעולם לא אשבע שקט'.
היא חייכה ואמרה חרישית, כאילו ישבה לצדה אנייס ההיא מפעם, מקשיבה לה בחוסר אמון, וצמותיה השחורות מקיפות את פניה החיוורות והצעירות:
"כן, זה מפתיע אותך, מה?
השתניתי?"
היא נדה בראשה.
בזיכרונה היה נדמה לה שבעברה כל יום ויום היה גשום ועצוב, כל המתנה היתה לשווא, כל מילה היתה אכזרית או שקרית.
'הה, איך אפשר להתגעגע לאהבה?
מזל שנאדין לא דומה לי.
הילדות האלה כל כך קרות, כל כך יבשות.
נאדין היא ילדה אבל גם בהמשך היא לעולם לא תוכל לאהוב, לסבול, כמוני.
וטוב שכך, בעצם, בחיי, טוב שכך.
נאנט, כך זה נראה, תהיה בדיוק כמו אחותה'.
היא חייכה;
כמה מוזר לחשוב שהלחי השמנמנה, הוורודה והחלקה, התווים המטושטשים האלה, עתידים להפוך לפנים של אישה.
היא הושיטה את ידה וליטפה רכּוֹת את השיער השחור העדין.
'הרגעים היחידים שבהם הנפש שלי נחה', חשבה ונזכרה בידידת נעורים שלה, שנהגה לומר:
הנפש שלי נחה, לעצום למחצה את עיניה ולהדליק סיגריה.
אבל אנייס לא עישנה.
מה שאהבה לא היה לחלום, אלא לשבת כך ולעסוק באיזו מלאכה צנועה, מדויקת, לתפור, לסרוג, להכריח את מחשבתה להשתופף, להשפיל את עצמה, להישאר בשקט;
לסדר ספרים, לרחוץ בקפידה ולנגב אחת-אחת את כוסות הקריסטל, את כוסות היין הארוכות והצרות, המוקפות טבעת זהב, בסגנון של פעם, שבהן שותים בביתה שמפניה.
'האושר… כן, בגיל עשרים האושר נראה לי שונה, מסעיר יותר, רחב ועצום יותר, אך התשוקות נהיות קטנות ונגישות להפליא ככל שקרֵבים אל קִצן של כל התשוקות', הרהרה והניחה על ברכיה סלסלה ובה מלאכת-יד שהתחילה, בד משי, האצבעון שלה, מספרי הזהב שלה.
'מה עוד צריכה אישה שלא אוהבת את האהבה?'
"תורידי אותי כאן, ארלט, בסדר?" ביקשה נאדין.
השעה היתה שלוש.
'אסתובב לי קצת', אמרה לעצמה.
'אני לא רוצה להגיע ראשונה'.
ארלט צייתה.
נאדין קפצה ארצה.
"תודה, חומד".
המכונית נסעה.
נאדין עלתה ברחוב האודיאון, והתאמצה לרסן את החיפזון והלהט העליז שגאו בגופה.
'אני אוהבת את הרחוב', חשבה והביטה סביבה בחיבה, בהכרת תודה.
'בבית אני נחנקת.
הם לא מסוגלים להבין שאני צעירה, שאני בת עשרים, שאני לא יכולה לעצור בעצמי מלשיר, לרקוד, לדבר בקול רם, לצחוק.
אני מאושרת'.
היא חשה בעונג את הרוח נושבת על רגליה מבעד לאריג הדק של השמלה.
קלה, אוורירית, חופשיה, מכונפת, נדמה היה לה שברגע זה דבר על פני הארץ לא עוצר בעדה.
'ישנם רגעים שבהם אפשר להתעופף בלי מאמץ', חשבה, נישאת ברוח מופחת תקווה.
'כמה שהעולם יפה, מקסים!' האשד הזוהר של שמש הצהריים התעמעם, השתנה והיה לאור חיוור ורוגע;
בכל קרן רחוב עמדו נשים ומכרו זרי נרקיסים, מציעות את סלסלותיהן לעוברים והשבים.
במרפסות בתי הקפה ישבו משפחות בנחת ולגמו סירופּ גרֶנַדין סביב ילדת-קומוניון בוערת לחיים ונוצצת עיניים.
חיילים שיצאו לטייל ונשים בשמלות שחורות, שכפות ידיהן החשופות אדומות וגדולות, פסעו לאיטם וחסמו את המדרכות.
"יפהפיה", אמר בחור שעבר, שרבב את שפתיו בתנועת נשיקה והביט ברעבתנות בנאדין.
היא צחקה.
לרגעים נמחו האהבה עצמה, עצם דמותו של רמי.
נותרו רק תחושות קודחות של התעלות, אושר וחדווה, כמעט בלתי נסבלות בעוצמתן, אך נדמה היה שבסתר מעמקיהן אצורה חרדה ענוגה, משונה.
'אהבה?
רמי אוהב אותי?' שאלה את עצמה פתאום על מפתן הביסטרו הקטן שבו אמור היה לחכות לה.
'ואני?
אנחנו קודם כל חברים, אבל מה?
ידידות, אמון, זה בשביל זקנים!
אפילו חיבה, רכות, ערגה זה לא בשבילנו!
אהבה זה משהו לגמרי אחר', חשבה ונזכרה במחט הדוקרת שנחבאה כמדומה גם בנשיקות ובמילים הכי מלטפות.
היא נכנסה.
הבר היה שומם.
השמש זרחה.
שעון תקתק על הקיר.
אל החדר הפנימי הקטן שבו התיישבה חדרו ריח של יין, קרירות של מרתף.
הוא לא היה שם.
היא חשה את לבה מתכווץ אט-אט בחזהּ.
'נכון, כבר שלוש ורבע.
אבל אולי הוא חיכה לי?'
היא הזמינה איזה משקה.
בכל פעם שהדלת נפתחה, בכל פעם שצללית של גבר הופיעה על המפתן, הלם הלב המרדן בחדווה, בסערה, הציף אותה באושר, ובכל פעם נכנס איש זר, העיף בה מבט סתמי והתיישב אי-שם באפלולית הבר.
היא שילבה ידיים בעצבנות מתחת לשולחן, פכרה את אצבעותיה.
'אוף, איפה הוא?
למה הוא לא בא?'
היא הרכינה ראש והתחילה לחכות.
השעון צלצל בלא רחם מדי רבע שעה.
היא נעצה את עיניה במחוג וחיכתה, בלי לזוז, כאילו תוכל להאט את מהלך הזמן אם תידום כליל.
שלוש וחצי.
שלוש ארבעים וחמש.
זה עוד כלום, כמה דקות לפני או אחרי החצי זה לא ממש משנה, גם לא שלוש וארבעים, אבל אם אומרים:
עשרים לארבע, רבע לארבע, אז הכל אבוד, הרוס, אבוד ללא שוב!
הוא לא יבוא, הוא עושה ממנה צחוק!
עם מי הוא עכשיו?
למי הוא אומר:
נאדין פַּדוּאָן?
איך עבדתי עליה!
היא הרגישה דמעות קטנות וחריפות צורבות בעיניה.
לא, לא, רק לא זה!
השעה ארבע.
שפתיה רעדו.
היא פתחה את התיק, נשפה על הפּוּדריה;
האבקה שעלתה ממנה אפפה אותה בענן מחניק ומבושם;
היא ראתה את תווי פניה בראי הקטן, רועדות ומעוּוֹת כמו מתחת למים.
'לא, אני לא אבכה', חשבה וחשקה שיניים בפראות.
באצבעות רועדות אחזה באודם, העבירה אותו על השפתיים, פידרה את השקע המִשיי, הכחלחל והחלק שמתחת לעיניים, בדיוק במקום שבו יתהווה ביום מן הימים הקמט הראשון.
'למה הוא עשה את זה?' אז זה מה שהוא רצה, נשיקה אחת, ערב אחד?
לרגע חשה מושפלת עד ייאוש.
את נפשה הציפו כל הזיכרונות המרים, שאפילו יַלדוּת מאושרת ומסופקת עשויה לאצור בחובה:
הסטירה שנתן לה אביה על לא עוול בכפה, בגיל שתים-עשרה.
הילדות האנגליות, אי שם בירכתי עברה, בירכתי הזמן, שצחקו ואמרו:
We won’t play with you.
We don’t play with kids..
'כואב לי.
לא ידעתי שיכול לכאוב כל כך'.
היא חדלה להסתכל בשעון ונשארה לשבת בלי לזוז.
לאן תלך?
כאן חשה במקום מבטחים, במקום שלה.
כמה נשים כבר חיכו כמוה, בלעו את דמעותיהן כמוה, ליטפו בהיסח הדעת את המושב הישן דמוי העור, החם והרך כפרוות חיה תחת כף היד?
אך לפתע שוב התמלאה בתחושה של עוצמה גאה.
מה אכפת?
'כואב לי, אני אומללה'.
מילים יפות, לגמרי חדשות:
אהבה, אומללוּת, תשוקה.
היא הגתה אותן חרישית בין שפתיה.
"אני משתוקקת שהוא יאהב אותי.
אני צעירה.
אני יפה.
הוא יאהב אותי, ואם לא הוא, אז אחרים", מלמלה ושילבה בעצבנות את כפות ידיה, שציפורניהן מבריקות ומחודדות כטפרים.
השעה חמש… החדר הקטן והאפלולי הזדהר לפתע, כמדורה הפוערת את לוע הזהב שלה.
השמש פנתה, הציתה את ליקר השַרטרֶז המוזהב שטינף את כוסה, האירה את תא הטלפון שמולה.
'לטלפן?' חשבה בקדחתנות.
'אולי הוא חולה?'
"קדימה", אמרה ומשכה בזעם בכתפיה.
היא דיברה בקול רם, ורעד חלף בה.
'מה יש לי?' היא דמיינה אותו שותת דם, מת, על איזה כביש;
הוא הרי נוהג כמו משוגע… "אולי אטלפן?
לא!" מלמלה, ולראשונה חשה את חולשתו, את פחדנותו של לבה.
ובה בעת, עמוק בתוכה, כמו לחש קול במסתוריות:
הביטי.
הקשיבי.
זִכרי.
לעולם לא תשכחי את הדלת הפתוחה הזאת, הנחבטת באור השמש.
את תשמעי את צלצולי רבע-השעה של שעון הקיר, ואת הרעש, את הצעקות שעולות מן הרחוב.
היא קמה, נכנסה לתא הטלפון הקטן שעמד בו ריח אבק וגיר;
הקירות היו מכוסים כתובות בעפרון.
שעה ארוכה הביטה בדמות אישה שצוירה באחת הפינות.
לבסוף התקשרה ל-Jasmin 10-32.
"הלו", ענה קול אישה, קול לא מוכר.
"הגעתי לדירה של מר רֶמי אַלקיֶה?" שאלה, ונדהמה מצליל דבריה שלה:
קולה רעד.
"כן, מי מבקשת?"
נאדין שתקה, היא שמעה בבירור צחוק חרישי ועצֵל, וקריאה:
"רמי, יש פה ילדה שרוצה לדבר איתך… מה?
מר אלקיֶה לא בבית, מדמואזל".
נאדין הניחה לאיטה את השפופרת ויצאה.
השעה היתה שש, וזוהרה של שמש מאי הוּעם;
אור דמדומים נוגה ורפה מילא את האוויר.
מגני לוקסמבורג עלה ריח צמחים ופרחים שזה עתה הושקו.
נאדין הלכה באקראי ברחוב אחד, ואז באחר.
בעודה פוסעת, שרקה חרישית;
בבתים פנימה הודלקו המנורות הראשונות, וברחובות המוארים עדיין – פנסי הגז.
הלהבות הבהבו מבעד לדמעותיה.
ברחוב לַס קאז, אנייס השכיבה את נאנֶט לישון.
זו נרדמה, אך מתוך תנומה למחצה עוד דיברה בקול מהוסס, חרישי ומתמסר אל עצמה, אל צעצועיה, אל החושך.
ברגע ששמעה את צעדיה של אנייס, השתתקה מתוך זהירות.
'כבר', חשבה אנייס.
היא נכנסה לסלון האפלולי, בלי להדליק את המנורות חצתה אותו ונשענה על אדן החלון.
השמיים התכהו.
היא נאנחה.
יום האביב אצר בחובו מעין מרירות נסתרת, שכמו השתחררה לאוויר עם רדת הערב.
כמו אפרסקים ורודים וריחניים, שמשאירים טעם מר בפה.
איפה גיום?
'הוא לא יחזור הלילה, זה בטוח.
מוטב כך', אמרה לעצמה, וראתה בעיני רוחה את המיטה הריקה והקרירה.
היא נגעה בידה בשמשת החלון הצוננת.
כמה פעמים כבר חיכתה כך לגיום?
ערב אחרי ערב הטתה אוזן לשעון הקיר המתקתק בָּדממה, לחריקת המעלית העולה, עולה לאיטה, עוברת את דלתה, שבה ויורדת.
ערב אחרי ערב, תחילה בייאוש, אחר כך בהשלמה, ולבסוף באדישות כבדה וממיתה.
ועכשיו?
היא משכה בכתפיה בעצב.
הרחוב היה שומם, ואֵד כחלחל כמו ריחף על הכל, כאילו שמן השמיים המצועפים החל לרדת גשם חרישי של אפר.
כוכב הזהב של פנס רחוב נדלק בין הצללים, ומגדליה של כנסיית סנט-קלוטילד כמו נסוגו ונמוגו במרחק.
מכונית קטנה ששבה מן הכפר חלפה גדושת פרחים;
עוד נשאר די אור יום כדי לראות את הנרקיסים התלויים על הפנסים.
על מפתן הדלתות ישבו שוערות הבתים על כסאות הנצרים שלהן, ידיהן שמוטות על ברכיהן, ושתקו.
בכל החלונות הוגפו התריסים, ומבעד לחרכים הסתנן רק אורה הקלוש של מנורה ורודה.
'פעם, מזמן', נזכרה אנייס, 'כשהייתי בגיל של נאדין, כבר חיכיתי לגיום, לשווא, שעות ארוכות'.
היא עצמה עיניים, ניסתה לראות אותו כפי שהיה אז, או לפחות כפי שהיה אז בעיניה.
האם היה כזה יפה?
כזה מקסים?
יותר רזה מעכשיו, זה בטוח, פנים יותר מיוסרות, יותר יבשות, שפתיים יפות.
הנשיקות שלו… היא פלטה צחוק מר ונוגה.
'כמה אהבתי אותו… איזו טיפשה… איזו טיפשה… הוא לא אמר לי דברי אהבה.
הוא הסתפק בלנשק אותי, לנשק אותי עד שהמס את לבי מרוב מתיקות וכאב.
במשך שנה וחצי לא אמר לי אני אוהב אותך, גם לא אני רוצה להתחתן איתך… הייתי חייבת להיות תמיד שם, מסורה לשירותו.
לרשותי, היה אומר.
ואני, טיפשה שכמותי, אני נהניתי מזה.
הייתי בגיל שבו התבוסה עצמה משכּרת.
ואז חשבתי:
הוא יאהב אותי.
אני אהיה אשתו.
הוא יכנע למסירות ולאהבה שלי ויאהב אותי'.
היא העלתה בזיכרונה, בדיוק מדהים, ערב אחד של אביב, אי-אז בעבר הרחוק.
אולם מזג האוויר לא היה יפה ונעים כמו הערב.
זה היה מאביבי פריז הגשומים והקרים, שבהם כבר ניתך למן השחר גשם כבד וקפוא, וזולג מבעד לצמרות העצים המכוסים עלים.
עצי הערמון הפורחים, הימים הארוכים, האוויר החמים נראים אז כמהתלה אכזרית.
היא ישבה וחיכתה על ספסל, באיזו גינה ציבורית שוממה;
השיחים הספוגים גשם הדיפו ריח מר;
טיפות הגשם נפלו ומדדו לאט ובתוגה את הדקות החולפות ללא שוב, ודמעות קרות זלגו על לחייה;
הוא לא בא.
לידה ישבה אישה והסתכלה בה בלי לומר דבר, גבה כפוף תחת המטר הניתך, כחושבת:
עוד אחת.
היא הרכינה קצת את ראשה, השעינה אותו בהיסח הדעת על זרועה כמו בימים ההם, כופפה את צווארה.
עצבות גדולה גאתה בה.
'מה זה?
והרי אני מאושרת, כל כך רגועה, כל כך שלווה.
מה הטעם להעלות כך זיכרונות?
זה לא יכול לעורר בנפשי אלא טינה, וכעס כל כך חסר טעם, בחיי!'
אך לפתע שבה ועלתה בזיכרונה תמונת המונית המסיעה אותה בשבילי יער בולון השחורים והרטובים, ונדמה היה לה שהיא חשה שוב את הטעם והריח של האוויר הצלול, הקר הזה שנכנס מבעד לחלונות הפתוחים, בעוד ידו של גיום לוחצת ברכות, באכזריות, את שדהּ העירום, כמו פרי שסוחטים עד תום.
ריבים, התפייסויות, דמעות מרות, שקרים, פחדנות מטורפת, והאושר הפתאומי, המענג, כשהיה נוגע בידה וצוחק:
כועסת?
אני אוהב לגרום לך לסבול קצת.
"זה היה ועבר, זה לא ישוב עוד", אמרה לפתע בקול רם, בייאוש חסר פשר.
פתאום חשה אשד של דמעות פורץ מעיניה, ניגר על פניה.
הייתי רוצה לסבול שוב.
'לסבול, להתייאש, לחכות למישהו!
אני לא מחכה עוד לאיש בעולם!
אני זקנה.
אני שונאת את הבית הזה!' חשבה פתאום בפרץ של להט.
והשלווה הזאת, הרוגע הזה!
והילדוֹת?
כן, אשליית האימהוּת היא העיקשת שבאשליות, והריקה שבהן.
כן, אני אוהבת אותן, הן כל מה שיש לי בעולם, אבל זה לא מספיק.
הייתי רוצה לחזור ולמצוא את השנים האבודות, הייסורים האבודים.
אהבה עכשיו תהיה כל כך דוחה, כל כך מכוערת.
הלוואי שהייתי בת עשרים!
אשרֵי נאדין!
אבל היא בסן-קלוּ, ודאי משחקת גולף!
היא, מה אכפת לה מאהבה?
אשרֵי נאדין!'
רעד עבר בה.
היא לא שמעה את הדלת נפתחת, גם לא את צעדיה של נאדין על השטיח.
היא מחתה את עיניה בהיחבא ונחפזה לומר:
"אל תדליקי אור".
נאדין לא ענתה, והתיישבה לידה.
לילה ירד, ושתיהן הסבו את מבטן זו מזו.
הן לא ראו דבר.
כעבור שעה ארוכה שאלה אנייס:
"נהנית, מתוקה?"
"כן, אמא", אמרה נאדין.
"מה השעה בכלל?"
"קרוב לשבע, אני חושבת".
"חזרת יותר מוקדם משתכננת", אמרה אנייס בהיסח דעת.
נאדין לא ענתה דבר, וצלצלה קלות בצמידי הזהב הדקיקים שעל זרועותיה החשופות.
'כמה היא שקטה', חשבה אנייס, מופתעת משהו.
היא אמרה בקול רם:
"מה יש, חומד?
את עייפה?"
"קצת".
"לכי לישון מוקדם.
עכשיו לכי תרחצי ידיים.
נשב לאכול בעוד חמש דקות.
אל תעשי רעש כשאת עוברת במסדרון, נאנט ישנה".
באותו רגע נשמע צלצול הטלפון.
נאדין הרימה באחת את ראשה.
מארייט הופיעה בדלת.
"מבקשים את מדמואזל נאדין בטלפון".
לבה של נאדין ניתר בחזהּ, והיא חצתה את הסלון במתינות, מודעת למבטה של אמה.
היא סגרה מאחוריה בשקט את דלת חדר העבודה הקטן, שם נמצא הטלפון.
"נאדין?… זה אני, רמי… אוי, כמה שאנחנו כועסים… נו נו, תמחלי לי… אל תהיי רעה… הנה, אני מבקש ממך סליחה!
די, די", אמר כמפייס חיה נרתעת.
"קצת רחמים, ילדונת, בבקשה… מה לעשות?
זאת היתה ידידה ותיקה, מתנה שנפלה לי משמיים… אה, נאדין, את הרי לא מצפה שאסתפק בטיפ-טיפה שאת מציעה לי?… הא?… הא?…" חזר ואמר, והיא זיהתה את הד הצחוק ההוא, התאוותני והענוג, בין שפתיו הקפוצות.
"את חייבת לסלוח לי.
אני דווקא אוהב לנשק אותך כשאת זועמת והעיניים הירוקות שלך יורקות אש.
אני ממש יכול לראות אותן.
הן רושפות, נכון?
מחר?
ניפגש מחר, באותה שעה?
הא?… אני לא אבריז, נשבע… הא?
לא פנויה?
אל תדברי שטויות.
מחר?
אותו מקום, אותה שעה.
נו כן, אני נשבע… מחר?" חזר ואמר.
נאדין אמרה:
"מחר".
הוא צחק.
"There’s a good girl.
Good little girlie.
Bye bye."
נאדין נכנסה בריצה לסלון.
אמה לא זזה כל הזמן הזה.
"מה את עושה שם, אמא?" קראה, וקולה, צחוקה המצלצל העבירו בנפשה של אנייס תחושה עכורה ומרה, דומה לקנאה.
"חשוך פה לגמרי!"
היא הדליקה את כל המנורות.
עיניה נצצו, עדיין רטובות מדמעות;
להבה כהה עלתה בלחייה.
היא ניגשה למראה, זמזמה מנגינה, סידרה את שיערה, הסתכלה בחיוך בפניה המוארות באור האושר, בשפתיה הפשוקות והרוטטות.
"כמה שאת עליזה פתאום", אמרה אנייס.
היא התאמצה לצחוק, אך משפתיה נפלט רק גיחוך חורק ועגום.
היא חשבה:
'הייתי עיוורת!
הילדה מאוהבת!
אה, היא חופשיה מדי, אני חלשה מדי, זה מה שמדאיג אותי'.
אך בלבה זיהתה את הכאב הזה, את המרירות הזאת;
היא בירכה אותם לשלום כמו מכרים ותיקים.
'בחיי, אני מקנאת!'
"מי התקשר אליך?
את יודעת טוב מאוד שאבא שלך לא אוהב את שיחות הטלפון האלה מזרים, ואת הפגישות המסתוריות שלך".
"אני לא מבינה על מה את מדברת, אמא", אמרה נאדין ועיניה בורקות בתום, נחות על אמה בלי להסגיר את המחשבה החשאית המסתתרת במעמקיהן:
האֵם, האויבת הנצחית, הזיקנה השִטיוֹנית, שלא מבינה דבר, שלא רואה דבר, שמתחפרת בקונכייתה וכל רצונה למנוע מהצעירים לחיות.
"בחיי שאני לא מבינה על מה את מדברת.
פשוט העבירו למחר את משחק הטניס שהיה אמור להתקיים בשבת.
זה הכל".
"זה הכל, בטח!" אמרה אנייס, אבל הנימה היבשה והקשה של דבריה זעזעה אותה עצמה.
היא הסתכלה בנאדין.
'אני משוגעת.
אלה הזיכרונות הישנים ההם.
היא עוד ילדה'.
לרגע שבה וראתה בעיני רוחה את דמותה של נערה שחורת צמות, יושבת בערפל ובגשם בגינה נידחת;
היא התבוננה בה בעצב וסילקה אותה לעד מזיכרונה.
היא הניחה את ידה ברכות על זרועה של נאדין.
"טוב, בואי", אמרה.
נאדין החניקה צחקוק מלגלג.
'האם גם אני אהיה כזאת… פתיה, בגילה?
וכזאת רגועה?
אשרֵי אמא', חשבה בבוז קל.
'זה יפה, תמימות ושלוות נפש'.
*דימוי:נינה וטנאן
הדבר הראשון שאני יכול לספר לכם הוא שגרנו בקומה השישית בלי מעלית, ושבשביל גברת רוֹזה, עם כל הקילוגרמים שלה ועם שתי רגליים בלבד, זה היה ממש מקור חיים יום-יומי, נוסף לכל שאר הצרות והדאגות.
היא הזכירה לנו את זה בכל פעם שלא התלוננה על דבר אחר, כי נוסף לכול היתה יהודייה.
גם מצב בריאותה לא היה טוב, ואני גם יכול לומר לכם מיד, שהיא היתה אישה שהגיעה לה מעלית.
הייתי ודאי בן שלוש כשראיתי את גברת רוזה לראשונה.
לפני כן אין זיכרון וחיים באי-ידיעה.
מאי-הידיעה נפטרתי בגיל שלוש או ארבע, ולפעמים אני מצטער על כך.
.
- .
- , .
היו הרבה יהודים, ערבים ושחורים אחרים בבֶּלוִיל, אבל גברת רוזה נאלצה לטפס את שש הקומות לבדה.
היא היתה אומרת שיום אחד תמות על המדרגות, וכל הילדים היו מתחילים לבכות, כי כך עושים תמיד כשמישהו מת.
היינו שם לפעמים שישה או שבעה ולפעמים יותר.
, , .
, , .
.
בתחילה לא ידעתי שגברת רוזה מטפלת בי רק בגלל ההמחאה שהיא מקבלת בסוף החודש.
כשנודע לי, הייתי כבר בן שש או שבע וחטפתי הלם לשמוע שמשלמים בשבילי.
חשבתי שגברת רוזה אוהבת אותי חינם ושאנחנו חשובים זה לזה.
בכיתי כל הלילה, וזוֹ היתה האכזבה הגדולה הראשונה בחיי.
.
, .
.
, .
גברת רוזה ראתה שאני עצוב והסבירה לי, שמשפחה היא דבר חסר משמעות ויש אפילו אנשים שנוסעים לחופשה ומשאירים את כלביהם קשורים לעצים, וכך שלושת אלפים כלבים מתים כל שנה, מפני שחסרה להם חיבתם של בני-משפחתם.
היא הושיבה אותי על הברכיים ונשבעה לי שאני הדבר היקר ביותר שיש לה עלי אדמות, אבל אני נזכרתי מיד בהמחאה והסתלקתי בוכה.
, , , - .
, .
ירדתי לבית-הקפה של אדון דריס והתיישבתי מול אדון חמיל, מוכר-השטיחים, ששוטט ברחבי צרפת וכבר ראה הכול.
לאדון חַמיל היו עיניים יפות המשרות רוח טובה על כל הסובב אותו.
הוא כבר היה זקן מאוד כשהכרתיו, ומאז רק הזדקן יותר ויותר.
- , - , .
.
, .
"אדון חַמיל, מדוע אתה תמיד מחייך?"
" , ?"
"כך אני מודה יום-יום לאלוהים שחנן אותי בזיכרון טוב, מומו בני."
" - , ."
שמי מוחמד, אך הכול מקטינים אותו למוֹמוֹ.
, .
"לפני שישים שנה, כשהייתי צעיר, הכרתי אישה צעירה שאהבה אותי וגם אני אהבתי אותה.
זה נמשך שמונה חודשים ואחר-כך עברה לעבוד במוסד אחר, ואני עדיין זוכר אותה, אחרי שישים שנה.
אמרתי לה:
'לעולם לא אשכחך.' והשנים עברו ולא שכחתי אותה.
לפעמים פחדתי, כי היו עוד חיים ארוכים לפני ואיזו התחייבות יכולתי להתחייב, אני הנקלה באדם, בשעה שאלוהים הוא האוחז במַחַק?
אך כעת אני שקט.
לא אשכח את ג'מילה.
לא נותרו לי עוד שנים רבות, אמוּת לפני שאשכח אותה."
" , , .
- , , .
:
' .'
.
, , , ?
.
' .
, ."
חשבתי על גברת רוזה, היססתי מעט ושאלתי:
, :
"אדון חמיל, האפשר לחיות ללא אהבה?"
" , ?"
הוא לא השיב.
הוא שתה מעט תה בנענע, שהוא טוב לבריאות.
זה זמן-מה לבש אדון חמיל בקביעות ג'לבה אפורה, כדי שלא יופתע לבוש מקטורן כשיבוא יומו.
הוא הסתכל בי בלי להוציא הגה מפיו.
ודאי חשב לעצמו שדין של קטין חל עלי, ושיש דברים שאינני צריך לדעת.
באותה עת הייתי כבן שבע, ואולי שמונה, לא אוכל לומר בדיוק, כי לא שמו עלי תאריך, כפי שתיווכחו לדעת כשנכיר טוב יותר איש את רעהו, אם הדבר בכלל נראה לכם כדאי.
.
, .
- ' , .
.
, .
, , , , , .
"אדון חמיל, מדוע אינך עונה לי?"
" , ?"
"אהת עדיין צעיר, והצעירים מאוד מוטב להם שלא ידעו דברים מסוימים."
" , ."
"אדון חמיל, האפשר לחיות ללא אהבה?"
" , ?"
"כן," השיב והרכין את ראשו כאילו התבייש.
" ," .
פרצתי בבכי.
.
זמן רב לא ידעתי שאני ערבי, כי איש לא העליב אותי.
רק בבית-הספר נודע לי.
מעולם לא השתתפתי בקטטות, כי כואב כשמרביצים למישהו.
, .
- .
, .
גברת רוזה נולדה בפולין כיהודייה, אך שנים רבות קיימה את עצמה במרוקו ובאלג'יריה וידעה ערבית כמוני וכמוך.
לכן היא ידעה גם את שפת היהודים, ולעתים קרובות דיברנו בינינו בשפה זו.
שאר הדיירים בבניין היו רובם שחורים.
ישנם שלושה מעונות של אפריקאים ברחוב ביסוֹן, ועוד שניים אחרים שבהם הם חיים בשבטים, כפי שהם חיים באפריקה.
בעיקר יש שם בני סאראקוֹלֶה, שהם הכי רבים, אבל גם בני טוּקוּלר, שגם הם לא מעטים.
ישנם עוד הרבה שבטים אחרים ברחוב ביסוֹן, אבל אין לי זמן לפרט לכם את כולם.
שאר דיירי הרחוב הזה וגם שדרות בֶּלוִיל הם בעיקר יהודים וערבים.
ככה זה נמשך עד "לָה גוּט ד' אוֹר" ואחרי כן מתחילים הרבעים הצרפתיים.
, ' .
, .
.
, , .
, , , .
, .
.
" ' " .
בתחילה לא ידעתי שאין לי אֵם וגם לא ידעתי שצריכה להיות לי.
גברת רוזה נמנעה מלדבר על כך, כדי שלא להכניס לי רעיונות לראש.
אינני יודע מדוע נולדתי ומה בדיוק קרה.
חברי לֶה מאהוּט, המבוגר ממני בכמה שנים, אמר לי שזה בגלל תנאי התברואה.
הוא נולד בקַסבּה של אלג'יר ורק אחרי כן בא לצרפת.
בקסבה לא היתה עדיין תברואה, והוא נולד מהעדר קערת בידֶה וברז מים ובכלל.
את כל זה סיפר לי לֶה מאהוּט מאוחר יותר, כשניסה אביו להצטדק ונשבע לו שאיש לא עשה את זה בכוונה.
לה מאהוּט אמר לי, שהבנות שמקיימות עצמן במקצוע יש להן עכשיו גלולה לתברואה, אך הוא נולד מוקדם מדי.
.
, .
.
, , .
' .
, .
, .
, , .
היו אצלנו אמהות לא מעטות שבאו פעם או פעמיים בשבוע, אבל תמיד אל האחרים.
כמעט כולנו, כל הילדים אצל גברת רוזה, היינו ילדי זונות, ולפני שהן יצאו לעבוד בערי השדה, ואחרי שחזרו, היו באות לבקר את ילדיהן.
כך החלו הבעיות שלי עם אמי.
נדמה היה לי שלכולם יש אמא, ורק לי לא.
התחלתי לסבול מהתכווצויות בקיבה ומעוויתות רק כדי שתבוא.
על המדרכה ממול היה ילד שהיה לו כדור, והוא סיפר לי שאמו באה בכל פעם שכואבת לו הבטן.
גם לי כאבה הבטן אבל זה לא הועיל, ואחר-כך היו לי עוויתות וגם זה לחינם.
אפילו חרבנתי בכל פינה בדירה, כדי שיֵדעו.
שום דבר.
אמי לא באה, וגברת רוזה כינתה אותי בפעם הראשונה ערבי מחורבן, כי גם היא לא היתה צרפתייה.
צרחתי שאני רוצה לראות את אמא שלי, ובמשך שבועות המשכתי לחרבן בכל הפינות, בתור נקמה.
לבסוף אמרה לי גברת רוזה, שאם אמשיך אגיע ישר למוסד של לשכת הסעד, ואז התחלתי לפחד, כי לשכת הסעד היא הדבר הראשון ששומעים עליו הילדים.
בכל זאת המשכתי לחרבן מתוך עיקרון, אבל אלה לא היו חיים.
היינו אז שבעה ילדי זונות אצל גברת רוזה, וכולם התחילו לחרבן כמו בהתחרות, כי אין דבר יותר סתגלני מילדים, והיה כל-כך הרבה חרא בכל פינה שבי כבר בכלל לא הבחינו שם.
, .
, , , , , .
.
, .
.
, .
, - .
, .
.
, , .
, , .
, , , .
, .
, , , - .
גברת רוזה כבר היתה זקנה ועייפה גם בלעדי זה, וכל העסק השפיע עליה רע מאוד, מפני שכבר רדפו אותה קודם בתור יהודייה.
כמה פעמים ביום היתה מעלה את תשעים וחמישה הקילוגרמים שלה על שתי רגליה המסכנות עד לקומה השישית, וכשהיתה נכנסת ומריחה את החרא, היתה צונחת יחד עם החבילות שלה לכורסה ובוכה, ואפשר להבין אותה.
"יש חמישים מיליון צרפתים," אמרה, "ואילו עשו כולם כמונו, גם הגרמנים לא היו מחזיקים מעמד והיו מתנדפים." גברת רוזה הכירה היטב את גרמניה בזמן המלחמה, אבל חזרה משם.
היא היתה נכנסת, מריחה את החרא ומתחילה לצרוח:
"זה אוֹשוויץ!
זה אושוויץ!" כי גירשו אותה לאושוויץ של היהודים.
אבל היא היתה תמיד הוגנת מאוד בעניין הגזע.
למשל:
היה אצלנו ילד בשם מוֹאִיז, ולוֹ היא קראה ערבוּש מטונף, אבל לי לא.
אז עוד לא יכולתי להבחין שלמרות משקלה יש בה עדינות.
לבסוף הפסקתי, כי זה לא הועיל לי, ואמי בכל זאת לא באה, אבל ההתכווצויות והעוויתות נמשכו עוד זמן רב, ולפעמים אפילו התחילה הבטן לכאוב לי באמת.
אחר-כך ניסיתי להתבלט בצורות אחרות.
התחלתי לסחוב מדוכני החנויות, פה עגבניה ושם מֵלוֹן, וחיכיתי תמיד שמישהו ישים לב, כדי שלא אעשה את זה לחינם.
כשבעל החנות היה יוצא ונותן לי סטירה הייתי צורח, אבל זה בכל זאת עורר מישהו להתעניין בי.
, , .
, , , .
" ," , " , ."
, .
, :
" !
!"
.
.
:
, , .
.
, , , , .
- .
, , , .
, .
פעם אחת עמדתי ליד חנות מכולת וגנבתי ביצה מהדוכן שבחוץ.
בעלת החנות היתה אישה, והיא ראתה אותי.
העדפתי לגנוב במקום שישנה אישה, כי הדבר היחיד שהייתי בטוח בו הוא שאמי אישה;
הרי לא ייתכן אחרת.
לקחתי ביצה ושׂמתי אותה בכיסי.
בעלת החנות יצאה וחיכיתי לסטירה, שתמשוך אלי תשומת לב.
אך היא רכנה אלי וליטפה את ראשי ואמרה:
.
, .
, ;
.
.
, .
:
"איזה ילד נחמד אתה."
" ."
בתחילה חשבתי שהיא מנסה להתחבב עלי כדי לקבל את הביצה שלה בחזרה, לכן החזקתי אותה חזק בכף ידי, עמוק בתוך הכיס.
כל מה שהיתה צריכה לעשות הוא להעניש אותי בסטירת לחי, כי כך עושה כל אֵם כשהיא תופסת אותך.
אבל היא התרוממה, ניגשה אל הדלפק ונתנה לי עוד ביצה.
והוסיפה לה גם נשיקה.
לרגע התעוררה בי תקווה כזאת, שאני פשוט לא מסוגל לתאר לכם.
נשארתי כל הבוקר ליד החנות וחיכיתי.
אינני יודע לְמה חיכיתי.
מפעם לפעם היתה הדודה מחייכת אלי, ואני נשארתי עומד שם עם הביצה ביד.
הייתי אז בן שש בערך, וחשבתי שזה כבר עניין לכל החיים, אבל באמת זאת היתה רק ביצה.
חזרתי הביתה, וכל היום כאבה לי הבטן.
גברת רוזה היתה במשטרה כדי לתת עדוּת שקר, שגברת לוֹלה ביקשה ממנה לתת.
גברת לולה היתה מחופשׂת מהקומה הרביעית, שעבדה ביער בוּלוֹן;
היא היתה אלוף אִגרוּף בסנגַל לפני שהחליפה צד, והיא ריסקה שם ביער את הפרצוף ללקוח סדיסט שטעה בכתובת ושבאמת לא היה יכול לדעת.
גברת רוזה הלכה להעיד שבאותו ערב היתה בקולנוע עם גברת לוֹלה ושאחר-כך צפו שתיהן בטלוויזיה.
עוד אספר לכם על גברת לולה.
היא באמת היתה משהו בלתי רגיל – גם זה קיים בעולם ולכן גם חיבבתי אותה.
, , .
, .
, .
.
, .
.
.
, .
, , .
, .
, .
, ;
, .
- .
.
.
א יובל שנים קינאו הגברות של פּון-לֶוֶק במרת אוֹבֶּן על המשרתת שלה פֶליסיטֶה.
בעד מאה פרנק לשנה, היתה מבשלת לה ומנקה, תופרת, מכבסת, מגהצת, ידעה לְמַתֵּג סוס, לפטם את העופות, לחבץ חמאה, ושמרה אמונים לגברתה – שלא היתה ברייה נעימה דווקא.
היא נישאה לבחור נאה, מחוּסר רכוש, שמת בתחילת שנת 1809 והניחהּ עם שני ילדים קטנים וחובות לרוב.
אז מכרה את נחלותיה, חוץ מחוות טוּק וחוות זֶ'פוֹס, שלא הכניסו אלא 5,000 פרנק לשנה, ועקרה מביתה שבסַן-מֶלֶן אל בית אחר שהוצאותיו קטנות יותר, בית שהיה שייך לאבותיה ועמד מאחורי השוק.
הבית הזה, המכוסה בלוחות צפחה, עמד בין מבוא מקוֹרה ובין סמטה היורדת אל הנחל.
בִּפְנים היו בו הבדלי גובה שהכשילו את הרגליים.
פרוזדור צר הפריד בין המטבח ובין "חדר-האורחים", שמרת אוֹבּן עשתה בו את כל שעות היום, יושבת בכיסא קש על-יד החלון.
לפני הסָפין, הצבוע לבן, עמדו בשורה שמונה כיסאות מַהגוֹני.
פסנתר ישן, מתחת לַבָּרוֹמֶטֶר, נשא עליו פירמידה של קופסאות ותיבות קרטון.
שתי כורסאות מרופדות עמדו משני צדדיו של הקמין העשוי שיש צהוב, בסגנון לואי החמישה-עשר.
שעון-המטוטלת שבאמצע עוצב בצורת מקדש של האלה וֶסטה – ובדירה כולה עמד ריח קל של טחב, כי רצפתה היתה נמוכה מהגן.
בקומה הראשונה היה קודם-כל חדרה של "הגברת", חדר גדול מאוד, שקירותיו מצופים בנייר פרחוני חיוור, ובו דיוקן של "האדון" בלבוש טרזני.
הוא היה מחובר לחדר קטן ממנו, שנראו בו שתי מיטות-ילדים, בלי מזרנים.
אחריו היה הטרקלין, סגור תמיד ומלא רהיטים מכוסים ביריעות-בד.
מכאן הוליך מסדרון אל חדר-עבודה;
ספרים וניירות מילאו שם את מדפיו של ארון, שהקיף בשלוש צלעותיו שולחן-כתיבה גדול של עץ שחור.
שתי הדפנות הצדדיות של הארון היו מוסתרות כולן ברישומי דיו, נופים בצבעי גוּאש ותחריטים של אוֹדרַן, זכר לימים טובים מאלה ולמותרות שהיו ואינם.
בקומה השנייה האיר אשנב הנשקף על האפרים את חדרה של פֶליסיטה.
היא היתה קמה עם שחר, שלא תאחר את המיסה, ועובדת בלי הפסקה עד הערב;
אחר-כך, כשנסתיימה ארוחת-הערב וכלי האוכל עמדו במקומם והדלת ננעלה היטב, היתה תוחבת את בול-העץ תחת הרמץ ונרדמת לפני האח, ומחרוזת-התפילה שלה בידה.
בעמידה על המיקח לא היה עקשן גדול ממנה.
ואשר לנקיון, ברק סיריה היה מביא את המשרתות האחרות לידי ייאוש.
מאחר שהיתה חסכנית, היתה אוכלת לאטה, ומלקטת באצבעה מהשולחן את הפירורים שנשרו מלחמהּ – לחם של שתים-עשרה ליטראות, שנאפה במיוחד בשבילה והספיק לעשרים יום.
בכל עונות השנה היה לבושה רדיד כותנה צבעוני, פרוף בסיכה על גבה, שביס שהסתיר את שׂערהּ, גרביים אפורים, חצאית אדומה, ומעל ללסוטתה סינר עם כיס, כמו האחיות בבתי-החולים.
פניה היו כחושות וקולה חד.
כשהיתה בת עשרים וחמש חשבוה לבת ארבעים.
משמלאו לה חמישים נהייתה בת-בלי-גיל;
ומאחר שהיתה שותקת תמיד וזקופת גו וכל תנועותיה מדודות, נדמתה כאשה עשויה עץ, הפועלת כמין אוֹטוֹמט.
ב גם לה, כמו לכל אשה, היתה פעם פרשת האהבה שלה.
אביה, בנאי, נפל מפיגום ונהרג.
אחר-כך מתה עליה אמה, אחיותיה נפוצו, ואיכר אחד אסף אותה אל ביתו והפקיד אותה, ילדה קטנה כל-כך, על פרותיו במרעה.
היא היתה רועדת מקור בבגדיה הבלויים, שותה על גחונה ממי השלוליות, סופגת מכות על כל דבר של מה-בכך, ולבסוף גורשה על גניבת שלושים פרוטות, שלא גנבה כלל.
היא באה אל חווה אחרת, נעשתה שם לולנית, ומאחר שמצאה חן בעיני אדוניה, עוררה את קנאת חבריה.
ערב אחד בחודש אוגוסט (והיא אז בת שמונה-עשרה) גררו אותה אִתם לחגיגה בקוֹלוויל.
ומיד הממוּהָ שאון כלי-הזמר, האורות שבתוך העצים, התלבושות הססגוניות, התחרימים, צלבי הזהב, והמון האדם הזה המפזזים ומכרכרים כאיש אחד.
היא עמדה בצד בענווה, והנה ניגש אליה צעיר אחד, אמיד על-פי מראהו, שעמד עד אז נשען בשני מרפקיו על יצול של עגלה ועישן את מקטרתו, והזמין אותה לרקוד.
הוא קנה לה יין-תפוחים, קפה, לביבה, וצעיף, וכשנדמָה לו שהיא מבינה ללבו, הציע לה ללווֹתה לביתה.
בפאת שדה של שבולת-שועל הפיל אותה בגסות ארצה.
היא נבהלה ופרצה בצעקות.
הוא הסתלק.
ערב אחר, בדרך אל בּוֹמוֹן, רצתה לעקוף עגלת חציר גדולה, שהתנהלה לאטה, וכשנדחקה ועברה לידה, הכירה את תֵיאוֹדוֹר.
הוא ניגש אליה בפנים שקטות ואמר שצריך לסלוח על מה שהיה, כי זה קרה "בגלל השתייה".
היא לא ידעה מה לענות ורצתה מאוד לברוח.
מיד החל לדבר על היבולים ועל נכבדי הקהילה, שהרי אביו עקר מקולוויל אל חוות אֶקוֹ, ועכשיו הם שכנים איפוא.
"אה!" היא אמרה.
והוא המשיך וסיפר שמבקשים לחַתנוֹ, אבל הוא דווקא אינו ממהר ויחכה עד שימצא לו אשה כלבבו.
היא השפילה את ראשה.
ואז שאל אותה אם היא חושבת על נישואים.
היא חייכה וענתה שלא יפה ללעוג.
"חס וחלילה, בחיי!" והוא כרך את זרועו השמאלית על מותניה;
היא הלכה, נתמכת בחיבוקו;
הם האטו את צעדיהם.
הרוח נשבה חרש, הכוכבים נצצו, עגלת החציר הענקית התנדנדה לפניהם;
וארבעת הסוסים התנהלו בכבדות והעלו אבק.
אחר-כך, בלא שנצטוו, פנו ימינה.
הוא שב ונשק לה.
היא נבלעה בחשיכה.
בשבוע שלאחר-כך הסכימה לקבוע פגישות עם תיאודור.
הם היו נפגשים בירכתי החצרות, מאחורי חומה, תחת עץ בודד.
היא לא היתה תמימה כעלמות העירוניות – בעלי-החיים לימדוה דעת – אבל תבונתה ורגש הכבוד שלה שמרו עליה שלא תיכשל.
ההתנגדות הזאת ליבתה את תשוקתו של תיאודור כל-כך, עד שכדי להשׂביעה (ואולי בתום-לב) הציע לה נישואין.
היא היססה להאמין לו.
הוא נשבע לה בשבועי-שבועות.
כעבור זמן קצר גילה לה דבר מרגיז:
בשנה שעברה פדו אותו הוריו מהשירות הצבאי, אבל עכשיו עלולים בכל יום לשוב ולגייסו;
ועניין השירות הצבאי מפחיד אותו.
מורך-הלב הזה היה בעיני פליסיטה עדות לגודל אהבתו;
ואהבתה שלה גדלה כפליים.
בלילות היתה מתגנבת ויוצאת, ומרגע שהיתה מגיעה לפגישה, היה תיאודור מציק לה בחששותיו ובהפצרותיו.
לבסוף הודיע שהוא עצמו ילך אל עיר-המחוז לברר את העניין, וביום ראשון הבא, בין אחת-עשרה בלילה לחצות, יגיד לה.
בשעה היעודה חשה אל אהובהּ.
במקומו מצאה את אחד מידידיו.
הוא הודיע לה שלא תראה אותו עוד.
כדי להבטיח את עצמו מפני הגיוס נשא לו תיאודור לאשה זקנה עשירה מאוד, את מרת לֶאוּסֵה מטוּק.
לבה נטרף מצער.
היא הטילה עצמה לארץ, זעקה, התפללה לאלוהים, ונאנקה שם לבדה בשדה עד שזרחה השמש.
אחר-כך שבה אל החווה והודיעה שיש בדעתה לעזבם;
ובסוף החודש, אחרי שקיבלה את שכרה, צררה את כל חפציה המעטים במטפחת ושמה פניה אל פּוֹן-לֶוֶק.
שם, לפני האכסנייה, פנתה בשאלות אל גברת אחת בשביס של אלמנה, שחיפשה לה דווקא אז טבחית.
הנערה אמנם לא היתה בשלנית גדולה, אבל ניכר בה שהיא בעלת רצון, ודרישותיה היו צנועות כל-כך עד שמרת אוֹבֶּן אמרה לבסוף:
"טוב, אקח אותך."
לא עברה רבע שעה ופליסיטה כבר ישבה בביתה.
בתחילה חיתה שם מתוך מין חלחלה בגלל "האופי של הבית" וזכרו של "האדון", המרחף על הכל!
פּוֹל וּוִירג'יני, הוא בן שבע והיא עוד לא בת ארבע, היו בעיניה יצורים שקורצו מחומר יקר-ערך;
היא היתה נושאת אותם על גבהּ כסוס, וכשאסרה עליה מרת אובן לנשקם כל רגע, העליב אותה הדבר עד עומק לבה.
ובכל זאת היתה מאושרת.
נועם הסביבה הפיג את עצבונה.
בימי חמישי היו באים אורחים קבועים למשחק בּוֹסטוֹן.
פליסיטה היתה מכינה מראש את הקלפים ואת מחממי-הרגליים.
האורחים היו מגיעים בשמונה בדיוק ופורשים קודם שצילצל השעון אחת-עשרה.
בבקרי יום שני היה הסוחר בחפצים משומשים, שגר במבוא המקורה, עורך את גרוטאותיו על הארץ.
אחר-כך היתה העיר מתמלאת שאון קולות, וצהלות סוסים, פעיות טלאים ונחירות חזירים התערבבו אז בטרטורן של הכרכרות העוברות ברחוב.
סמוך לצהריים, כשהיה המסחר בעיצומו, היה מופיע על סף ביתם איכר זקן גבה-קומה, שכובע-המצחה שלו מוסט לאחור וחוטמו מגובנן:
זה היה רוֹבֶּלֵן, החוכר של חוות זֶ'פוֹס.
וכעבור שעה קלה – גם ליֶבַּאר, החוכר של חוות טוּק, נמוך, אדמוני, כרסתן, במקטורן אפור ובקרסוליות עם דרבונות.
שניהם ביקשו למכור לאדוניתם תרנגולות או גבינות.
אך פליסיטה סיכלה את כל תחבולותיהם;
והם היו הולכים להם מלאי הערכה כלפיה.
לעתים לא-קבועות היתה מרת אוֹבֶּן מאחרת את המרקיז דה גרֶמַנוויל, אחד מדודיה, שחיי ההוללות רוששו אותו ועתה חי לו בפָלֶז, על חלקת האדמה האחרונה שנותרה לו.
תמיד הופיע בשעת ארוחת-הצהריים ועמו כלבלב איום שהיה מטנף בכפותיו את כל הרהיטים.
אף-על-פי שהתאמץ מאוד להיראות כאיש בעל הליכות נאות עד כדי כך שהגביה את כובעו בכל פעם שהיה אומר "אבי המנוח," גבר עליו כוח ההרגל והוא היה מוזג לו עוד כוסית ועוד כוסית ומנבל את פיו.
פליסיטה היתה מסלקת אותו בנימוס מן הבית:
"די לך, אדון דה גרֶמַנוויל!
להתראות בפעם אחרת!" והיתה סוגרת את הדלת.
בעונג רב היתה פותחת אותה לפני מר בּוּרֵה, עורך-דין בגימלאות.
עניבתו הלבנה וקרחתו, קפלי המלמלה של כותנתו, מעילו החום הרחב, דרכו לעגל את זרועו שעה שהוא מריח טבק – כל אישיותו עוררה בה התרגשות, שכמותה מתעוררת בנו למראה אנשים מיוחדים במינם.
מאחר שטיפל בנכסיה של "הגברת", היה מסתגר עמה שעות בלשכתו של "האדון", היה חרד תמיד לשמו הטוב, רחש כבוד עצום לערכאות, והתיימר לדעת לטינית.
כדי להקנות לילדים דעת בדרכי נועם נתן להם במתנה ספר גיאוגרפיה מאוּיָר.
צוירו שם כל מיני מראות מרחבי תבל:
אוכלי-אדם שראשיהם מעוטרים בנוצות, קוף חוטף עלמה, בדואים במדבר, לווייתן שנצוד בצלצל וכו'.
פול הסביר לפליסיטה את התמונות האלה.
ובזה בעצם הסתכמה השכלתה הספרותית.
על השכלתם של הילדים הופקד גִיוֹ, פקיד עירייה עלוב-נפש, שיצאו לו מוניטין בזכות כתיבתו התמה ושהיה משחיז את אולרו במגפיו.
כשהיה מזג-האוויר נאה, היו יוצאים השכם בבוקר לחוות זֶ'פוֹס.
חצר החווה משופעת, הבית עומד באמצעה;
והים, במרחק, נראֶה ככתם אפור.
פליסיטה היתה מוציאה מסַלה נתחי בשר קר והם היו אוכלים באגף מגורים שהיה צמוד למחלבה.
רק הוא שרד מבית-קיץ שלא היה קיים עוד.
רוח הפרצים הרעידה את נייר הציפוי הקרוע שעל הקיר.
מרת אוֹבּן היתה מרכינה את מצחה, מכוֹבד הזכרונות, והילדים לא העזו לדבר עוד.
"לכו לכם לשחק!" היתה אומרת;
הם היו מסתלקים.
פול היה מטפס על האסם, צד ציפורים, מקפיץ חלוקי אבנים על פני הבריכה או חובט במקל על החביות הגדולות והן היו מהדהדות כתופים.
וירג'יני היתה מאכילה את הארנבות, מתרוצצת וקוטפת דגניות ומהירוּת רגליה חשפה את תחתוניה הרקומים.
ערב סתיו אחד חזרו דרך שדות המרעה.
הירח ברבעו הראשון האיר חלק מהרקיע, וערפל ריחף כצעיף מעל לפיתוליו של נהר הטוּק.
פָּרים, שרועים בתוך העשב, הביטו בנחת אחרי ארבעת ההולכים.
בשדה המרעה השלישי קמו אחדים מהם, ונעמדו לפניהם במעגל.
"אל תפחדו!" אמרה פליסיטה;
ומפזמת כמין שיר קינה ליטפה את גבו של הקרוב שבהם;
הוא פנה לאחור וחבריו עשו כמוהו.
אבל כשעברו בשדה המרעה הבא עלתה געייה אדירה.
זה היה קולו של שור, שהערפל הסתירוֹ.
הוא קרב אל שתי הנשים.
מרת אובן פנתה לרוץ.
"לא!
לא!
לא כל-כך מהר!" ובכל זאת החישו את צעדיהן, ומאחוריהן שמעו נשיפה קולנית קרֵבה והולכת.
פרסותיו הלמו בעשב כפטישים;
עכשיו כבר דהר!
פליסיטה פנתה לאחור, עקרה בשתי ידיה רגבי אדמה והטילה אותם בעיניו.
הוא השפיל את זרבובו, טילטל את קרניו, רעד מחימה וגעה בקול אימים.
מרת אובן, בקצה השדה, עם שני ילדיה, חיפשה נואשות דרך לעבור את הסוללה.
פליסיטה הוסיפה לסגת מפני השור והשליכה עוד ועוד גושי עשב שסימאו אותו, נסוגה וצועקת:
"מהרו!
מהרו!"
מרת אובן ירדה לתעלה, דחפה את וירג'יני, אחריה את פול, נפלה כמה פעמים כשניסתה לטפס על המתלול ובכוח נחישותה הצליחה לבסוף.
השור דחק את פליסיטה אל גדר כלונסאות;
רירו ניתז על פניה, עוד שנייה והוא ירטש אותה.
היא הספיקה לחמוק בין שני כלונסאות, והבהמה הגדולה, מרוב הפתעה, עמדה תחתיה.
המאורע הזה, עוד שנים רבות דוּבר בו בפּוֹן-לֶוֶק.
פליסיטה לא התפארה בו כלל, שכן אף לא העלתה בדעתה שעשתה איזה מעשה-גבורה.
כל מעייניה היו נתונים לווירג'יני, כי הילדה לקתה בעצביה מחמת הבהלה, ומר פּוּפַּאר, הרופא, יעץ לה לרחוץ במרחצאות ימה של טְרוּוִיל.
לא רבים פקדו בימים ההם את המרחצאות האלה.
מרת אובן חקרה ודרשה, נועצה בבּוּרֶה, ועשתה הכנות כלקראת מסע ארוך.
חבילותיה נשלחו יום קודם-לכן, בעגלתו של ליֶבַּאר.
למחרת הוא הביא עמו שני סוסים, שעל האחד היה אוכף של נשים, בעל גב של קטיפה;
ועל אחוריו של האחר היה מעיל גלול שנעשה כמין מושב.
מרת אובן ישבה עליו, מאחורי ליבאר.
פליסטיה הרכיבה עמה את וירג'יני, ופול רכב על חמורו של מר לֶשַׁפּטוּאָה, שהושאל להם בתנאי שיטפלו בו יפה.
הדרך היתה משובשת כל-כך ששעתיים תמימות נדרשו להם כדי לעבור את שמונת הקילומטרים שלה.
הסוסים שקעו בבוץ עד קִפצי רגליהם וכדי לחלצן היו מנענעים את ירכיהם בחוזקה;
ולפעמים נתקלו במֶחרצי האופנִים שבדרך;
או שהיו אנוסים לקפץ.
במקומות אחדים נעמדה סוסתו של ליֶבּאר פתאום.
הוא חיכה בסבלנות עד שתתחיל שוב ללכת;
והוא דיבר על בעליהן של האחוזות שבצדי הדרך, ולסיפורים הוסיף מוסר-השכל.
כך למשל, באמצע טוּק, כשעברו מתחת לחלונות עטורים בפרחי כובע-הנזיר, משך בכתפיו ואמר:
"והנה אחת, מרת לֶאוּסֶה, שבמקום למצוא לה איש צעיר…" פליסיטה לא שמעה את השאר;
הסוסים החישו צעדיהם, החמור דהר, וכולם פנו אל שביל;
שער הסתובב, שני נערים הופיעו, והבאים ירדו מעל בהמותיהם לפני ערימת הזבל הלח, על מפתן הדלת ממש.
כשראתה אמא ליֶבּאר את גברתה, לא הצניעה את שמחתה.
היא הגישה לה ארוחת-צהריים ובה צלי בקר, מעיים, נקניק-דם, תרביך עוף, יין-תפוחים תוסס, עוגת-פירות ושזיפים ביי"ש, וליוותה את הכל בדברי חלקות:
לגברת, שפניה טובים יותר, לעלמה, שנעשתה "יפהפייה" ולאדון פּול, ש"התפתח" באופן יוצא מהכלל, ולא שכחה גם את הסבא והסבתא עליהם השלום, שבני הזוג ליֶבּאר הכירו אותם, שהרי הם משרתים את המשפחה זה כמה דורות.
גם לחווה, כמו להם, היה צביון של עתיקוּת.
מרישי התקרה היו אכולי תולעים, הכתלים שחורים מעשן, והשמשות אפורות מאבק.
מדפיו של מזנון עץ אלון היו עמוסים בכל מיני כלים, כדים, צלחות, פנכות בדיל, מלכודות זאבים, מגזזיים לכבשים;
מזרק ענקי עורר את צחוקם של הילדים.
בכל שלוש החצרות לא היה עץ אחד שלא צמחו פטריות לרגליו או ציצה של דבקון בין ענפיו.
עצים אחדים הפילה הרוח.
הם שבו וצמחו מאמצעיתם;
וכולם כרעו תחת עומס התפוחים שעליהם.
גגות הקש, דומים לקטיפה חוּמה ושונים בעוביים, עמדו בסערות העזות ביותר.
אבל סבכת העגלות מטה לנפול.
מרת אוֹבֶּן אמרה שהיא תטפל בזה, וציוותה לשוב ולרתום את הסוסים.
עוד חצי שעה רכבו עד שהגיעו לטרוּוִיל.
אנשי השיירה הקטנה ירדו מעל הבהמות ועברו את ה"אֶקוֹר" ברגל;
זה היה צוק שמתחתיו עגנו סירות;
וכעבור שלוש דקות, בקצה הרציף, נכנסו לחצרה של אמא דויד, אל "שׂה הזהב".
וירג'יני התאוששה כבר בימים הראשונים, תודות לחילוף האוויר והרחצה בים.
באין לה בגד-רחצה היתה רוחצת בכותונתה, ואומנתה היתה שבה ומלבישה אותה בבקתתו של מוכס, ששימשה את המתרחצים.
אחרי הצהריים היו הולכים עם החמור אל מעבר ל"סלעים השחורים", בדרך לאֶנֶקוויל.
השביל עלה תחילה בין שטחים גליים כמדשאתו של גן גדול, ואחר-כך הגיע אל רמה שכולה שדות-ניר וכרי-מרעה לסירוגין.
בשולי הדרך הזדקרו ציניות מתוך סבך שיחי הפטל;
פה ושם צייר בענפיו עץ יבש וגדול זיגזגים על האוויר הכחול.
כמעט תמיד היו יושבים לנוח בכר דשא אחד – דוֹוִיל משמאלם, לֶה אַוֶר מימינם ולפניהם מרחבי הים.
הוא התנוצץ בשמש, חלק כראי, ושקט כל-כך שכמעט לא נשמע דכיוֹ;
אנקורים לא-נראים צייצו, ומעל לכל היתה נטויה כיפת השמים הענקית.
מרת אובן ישבה ועסקה במלאכת התפירה שלה;
וירג'יני, על-ידה, קלעה קנים;
פליסיטה עקרה פרחי אזוביון;
פול, שהשתעמם, רצה ללכת משם.
לפעמים הם היו עוברים את הטוּק בסירה ומחפשים קונכיות.
השפל הניח מגוּלים קיפודי-ים, צדפות ומדוּזוֹת;
והילדים התרוצצו לתפוס פתותי קצף נישאים ברוח.
הגלים הרדומים נשברו על החול והתפרשו לאורך החוף.
הוא השתרע לכל מלוא העין, אבל מצד היבשה תחמו אותו החוֹליות שחצצו בינו ובין ה"מָרֶה", אחו רחב-ידיים בצורת היפּוֹדרוֹם.
כשחזרו הביתה בדרך הזאת, היתה טרוּוִיל, במרחק, על צלע הגבעה, גדֵלה והולכת עם כל צעד, ובמגוון בתיה נדמתה כפורחת בעירבוביה עליזה.
בימים חמים מאוד לא היו יוצאים מחדרם.
הזוהר המסנוור שבחוץ דחק רצועות אור בין רפפות התריסים.
בכפר דממה גמורה.
למטה, על המדרכה, אין איש.
השקט הזה הנסוך הגדיל את שלוותם של הדברים.
רחוק, סתמו פטישיהם של השַפּּצים את קוערי הסירות ורוח ים כבדה הביאה עמה את ריח הזפת.
הבידור העיקרי היה שיבתן של סירות הדייגים.
ברגע שהיו הסירות עוברות את המצופים, היו פוקמות.
מפרשיהן הורדו עד לשני שלישי התרנים;
ואז, במפרש קדמי נפוח כבלון, החליקו לקול משק הגלים ובאו עד לאמצע הנמל, ושם הוטל פתאום העוגן.
אחר-כך נעמדה הסירה על-יד המזח.
המלחים השליכו מהסיפון דגים מפרפרים;
טור של עגלות חיכו להם, ונשים בצניפי כותנה חשו לקחת את הסלים ולנשק את בעליהן.
יום אחד ניגשה אחת הנשים האלה אל פליסיטה, וכעבור שעה קלה נכנסה פליסיטה לחדר ששה ושמֵחה;
היא שבה ומצאה אחות.
ואז הופיעה נַסטַאזי בָּרֶט – ששמה אחרי נישואיה לֶרוּ – תינוק על חזהּ, בידה הימנית אחוז עוד ילד, ולשמאלה נער-מלחים קטן, אגרופיו על מותניו וכומתתו משוכה לו על אוזנו.
לא עברה רבע שעה ומרת אוֹבֵּן שילחה אותה.
הם היו פוגשים אותם תמיד על-יד המטבח, או בשעת טיוליהם.
הבעל לא הראה את פניו.
פליסיטה קשרה להם חיבה.
היא קנתה להם שמיכה, חולצות ותנור;
היא ברור שהם מנצלים אותה.
החולשה הזאת הרגיזה את מרת אובן, שדעתה לא היתה נוחה גם ממנהגי הקִרבה של האחיין – פונה היה אל בנה בלשון-אתה – ומאחר שוִירג'יני השתעלה ומזג-האוויר הורע, קמה וחזרה אל פּוֹן-לֶוֶק.
מר בּוּרה יעץ לה בבחירת בית-ספר.
בית-הספר שבקַן נחשב לטוב שבכולם.
ופול נשלח לשם;
הוא נפרד מהם בלב נכון, מרוצה שיָגור מעתה במקום שיהיו לו שם חברים.
מרת אובּן השלימה עם היעדרו של בנה כי לא היתה ברירה.
וירג'יני שכחה אותו מעט-מעט.
פליסיטה התגעגעה אל רעשנותו.
אבל אז בא עיסוק אחרי והסיח את דעתה:
מחג המולד ואילך הוליכה יום-יום את הילדה אל שיעורי הדת.
ג לאחר שקָדָה קידה בפתח, היתה פוסעת תחת תקרת אולם-התווך של הכנסייה, במעבר שבין שני טורי הכסאות, פותחת את לוח-המושב של מרת אוֹבֵּן, יושבת ומשיטה עיניה על סביבותיה.
הנערים והנערות, אלה מימין ואלה משמאל, מילאו את ספסלי המקהלה;
הכומר עמד על-יד הדוכן;
באחד החלונות הצבעוניים של האַפְּסיס השקיף רוח-הקודש על הבתולה;
בחלון אחר נראתה הבתולה כורעת לפני ישו-הילד, ומאחורי ארון-הקודש היה תגליף-עץ קבוצתי של הקדוש מיכאל המכריע את הדרקון.
תחילה סיפר הכומר בקיצור את סיפורי המקרא.
נדמָה לה שהיא רואה בעיניה את גן-עדן, את המבול, את מגדל בבל, ערים אחוזות להבות, עמים גוֹועים, צְלמים מנותצים;
והנפלאות האלה הטביעו בלבה יראת-כבוד כלפי אל-עליון ופחד מפני חרון-אפו.
אחר-כך בכתה למשמע פרשת ייסורו של ישו.
למה הם צלבו אותו, את האיש שאהב כל-כך ילדים, שהאכיל המוני בני-אדם, שריפא את העיוורים, וברוב עדינותו ביקש להיוולד בקרב דלת-העם, על ערימת הזבל של אורווה?
הזריעה, הקציר, היקבים – כל הדברים המוכּרים האלה שמסַפר עליהם האוונגליון היו לה גם בחייה שלה;
האל עבר בהם וקידשם;
ומאהבתה את שׂה-אלוהים גדלה אהבתה לטלאים, וליונים בזכות רוח-הקודש.
את דמותו, התקשתה לשווֹת לה;
שהרי אינו רק ציפור, אלא גם אש, ולפעמים משב-רוח.
אולי אורו הוא שמרפרף בלילה סביב הביצות, הבל פיו הוא שמסיע את העבים, וקולו הוא שמנעים את צלילי הפעמונים;
והיא ישבה לה באהבה וביראה, נהנית מקרירותם של הקירות ומשלוות הכנסייה.
אשר לדוֹגמות, בהן לא הבינה דבר וחצי דבר, ואפילו לא השתדלה להבין.
הכומר היה מרצה את דבריו, הילדים היו מדקלמים, והיא היתה נרדמת לבסוף;
ומתעוררת פתאום כשהיו נוקשים בלכתם בנעלי-העץ שלהם על המרצפות.
וכך, מתוך הַשמיעה למדה את עיקרי הנצרות, היא שבנערותה לא נתן איש את דעתו על חינוכה הדתי;
ומאז היתה מקיימת כווירג'יני את כל המצווֹת:
כמוה צמה, התוודתה אִתה.
ובחג לחם-הקודש1 היו מעמידות יחד שולחן לפולחן.
לפני טקס הקומוּניוֹן הראשון לא ידעה מנוחה.
נרגשת ומודאגת היתה בשל הנעליים, בשל מחרוזת-התפילה, בשל ספר התפילה, בשל הכפפות.
וכמה רעדה שעה שסייעה לאמהּ להלביש אותה!
כל שעת המיסה היתה שרויה בחרדה.
מר בּוּרֶה הסתיר לה צד אחד של המקהלה;
אבל מולה ממש, יצרה להקת הבתולות, שכתרים לבנים להן על הינומותינן המוּרדוֹת, כמין שדה שלג;
והיא הכירה מרחוק את ילדתה היקרה, לפי צווארה החמוד מכולם ולפי עמידתה הקשובה.
הפעמון דינדן.
הראשים נרכנו;
שקט השתרר.
כשהרעימו צלילי העוגב פצחו המקהלה והקהל בשירת ה"אַגנוּס דֵאִי".
אחר-כך התחילו הנערים לעבור בסך;
ואז, אחריהם, קמו הנערות.
צעד אחר צעד, בכפות-ידיים צמודות, הן פסעו אל הבמה המוארת באור גדול, כרעו על המדרגה הראשונה, קיבלו את לחם-הקודש זו אחר זו, ובאותו הסדר עצמו חזרו אל הֲדוֹמֵי התפילה שלהן.
וכשהגיע תורה של וירג'יני, גחנה פליסיטה לפנים כדי לראותה;
והיא דימתה לה, בכוח הדמיון שמולידות אהבות-אמת כי הילדה הזאת היא היא עצמה;
פני הילדה נהיו פניה שלה, שמלתה עטפה את גופה, ולבה פעם בחזהּ;
ברגע שפתחה את פיה, מתוך עצימת עיניים, כמעט התעלפה.
למחרת, השכם בבוקר, הופעה בחדר תשמישי-הקדושה שבכנסייה כדי לקבל את לחם-הקודש מידי האדון הכומר.
היא קיבלה אותו בדבקות רבה אבל לא היה לו אותו הטעם הנפלא שהיה לו אמש.
מרת אוֹבּן ביקשה לעשות את ילדתה מושלמת בכל המעלות;
ומאחר שגִיוֹ לא יכול ללמדה לא אנגלית ולא מוסיקה, החליטה לשלוח אותה לפנימייה של הנזירות האוּרסוּליניוֹת באוֹנפְלֶר.
הילדה לא התנגדה.
פֶליסיטֶה נאנחה, כי סבורה היתה שהגברת חסרת-לב.
אחר-כך עלה בדעתה שגברתה בעצם צודקת.
בעניינים האלה אין היא מוסמכת לדון.
לבסוף, נעצרה יום אחד לפני הדלת עגלה ישנה;
וממנה ירדה נזירה שבאה לקחת את העלמה.
פליסיטה העלתה את המיטלטלים על הגג, נתנה הנחיות לרכּב, ושׂמה בארגז המטען שש צנצנות ריבה ותריסר אגסים, וגם צרור סיגליות.
ברגע האחרון פרצה וירג'יני בבכי מר;
היא חיבקה את אמה וזו נשקה לה על מצחה ואמרה שוב ושוב:
"די, די, היי אמיצה!" המדרגה הורמה, הכרכרה יצאה לדרך.
אז נפלה רוחה של מרת אוֹבּן;
ובערב באו כל ידידה, בני הזוג לוֹרְמוֹ, מרת לֶשָפְּטוּאה, העלמות רוֹשפֵיי, מר דה אוּפְּוויל ובּוּרֶה, כולם באו לנחמה.
בתחילה הכאיב לה חסרון בתה עד מאוד.
אבל שלוש פעמים בשבוע היתה מקבלת ממנה מכתב, בשאר הימים היתה כותבת לה, מטיילת בגן ביתה, קוראת מעט, וכך מילאה את שעותיה הריקות.
בוקר-בוקר, מכוח ההרגל, היתה פליסיטה נכנסת לחדרה של וירג'יני ומסתכלת בקירות.
היה לה חבל על שאין היא צריכה עוד לסרוק את שׂערה, לשרוך את נעליה הגבוהות, לכסות אותה במיטתה – ועל שאינה רואה עוד כל הזמן את פרצופה הנחמד, ואינה אוחזת אותה עוד בידה כבשעה שהיו שתיהן יוצאות יחד.
מאֵין לה עניין לענות בו, ניסתה את כוחה במלאכת התחרה.
אצבעותיה המגושמות מדי היו שוברות את המחטים;
היא לא הצליחה בכלום, התקשתה לישון, היתה "הרוסה", כלשונה.
כדי "להסיח את דעתה" ביקשה רשות לארח את אחיינה ויקטור.
הוא היה בא בימי ראשון אחרי המיסה, לחייו ורודות, חזהו מעורטל, וריחו ריח השדות שעבר בהם.
מיד היתה עורכת לו את השולחן.
הם סעדו זה מול זה;
ואף שהיא עצמה אכלה מעט ככל האפשר כדי לחסוך בהוצאות, היתה מפטמת אותו כל-כך עד שמרוב אכילה היה נרדם.
כשהתחילו פעמוני הכנסייה מצלצלים לתפילת ערבית, היתה מעירה אותו, מברישה את מכנסיו, קושרת לו את עניבתו, והולכת אתו לכנסייה, שעוּנה על זרועו בגאוות אם.
הוריו דרשו ממנו תמיד שיוציא מיָדה משהו, או חבילת סוכר חוּם, או סבון, או יי"ש, ולפעמים אפילו כסף.
הוא היה מביא לה את לבניו לתיקון;
והיא קיבלה עליה את הטרחה הזאת, ובשמחה, שהרי כך יהיה נאלץ לבוא שוב.
באוגוסט לקח אותו עמו אביו לשיט בין נמלי החוף.
הימים היו ימי החופשה.
בואם של הילדים ניחם אותה.
אבל פּול נעשה גחמני וּוִירג'יני שוב לא היתה ילדה קטנה שפונים אליה בלשון-אַת.
וכך קמה ביניהן מחיצה, אי-נוחות.
ויקטור הפליג למוֹרְלֶה, אחר-כך לדַנְקֶרק ואחר-כך לבּרייטוֹן;
מכל נסיעה הביא לה מתנה.
בפעם הראשונה הביא תיבה עשויה צדפים;
בפעם השנייה ספל לקפה;
בפעם השלישית דובשנית גדולה בצורת איש.
הוא יפָה, היה לו גוף נאה, שפמפם, עיניים טובות וישרות, וכובע עור קטן, מוסט לאחור כדרך הנווטים.
הוא שיעשע אותה בסיפורים מתובלים בביטויים של יורדי-ים.
ביום שני אחד, 14 ביולי 1819 (את התאריך הזה לא שכחה), הודיע לה ויקטור שהוא נשׂכר למסע ארוך, ובעוד יומיים, בלילה, יֵצא בספינה של אוֹנפלֶר אל הדו-תרנית שלו, העומדת להפליג בקרב מלֶה אַוְר.
הוא יחזור אולי רק בעוד שנתיים.
הידיעה שייעדר תקופה ארוכה כל-כך העציבה מאוד את פליסיטה;
וכדי להיפרד ממנו עוד פעם אחת, קמה ביום רביעי בערב, אחרי שהגישה לגברתה את ארוחתה, נעלה מנעלי-עץ וגמאה את ארבע הפרסאות, שבין פּון-לֶוֶק לאוֹנפלֶר.
כשהגיעה אל עמוד הצלב, הימינה במקום להשמאיל, תעתה בין מספנות, חזרה על עקבותיה;
האנשים שפנתה אליהם יעצו לה למהר.
היא הקיפה את המעגן שהיה מלא כלי-שיט, נתקלה בכבלים;
ואז השתפלה הקרקע, אורות הצטלבו זה בזה וכשראתה סוסים בשמיִם חשבה שדעתה נטרפה עליה.
בקצה הרציף צנפו סוסים אחרים, מבוהלם מהים.
גלגלת הרימה אותם והורידה אותם לתוך ספינה, שנוסעים נדחקו על סיפונה בין חביות של יין-תפוחים, סלי גבינה ושקי תבואה;
נשמע קרקור תרנגולות, רב-החובל קילל;
ונער-מלחים עמד לו שעוּן אל מוט העוגן, אדיש לכל זה.
פליסיטה, שלא הכירה אותו תחילה, קראה:
"ויקטור!" הוא זקף את ראשו;
היא החלה לרוץ ואז הרימו את הכבשׂ פתאום.
האונייה, נמשכת בחבלים בידי נשים שָׁרות, יצאה מהנמל.
קרשי שלדתה חרקו, הגלים הכבדים הצליפו על חרטומה.
המפרש כבר נסב, איש לא נראה עוד – על הים המכסיף באור הלבנה, נהיה כתם שחור שהלך והחוויר, שקע, נעלם.
כשעברה פליסיטה על-יד עמוד הצלב, רצתה לבקש מאלוהים שישמור על היקר לה מכל;
ושעה ארוכה התפללה, בעמידה, פניה שטופות דמעות, עיניה אל העננים.
העיר יָשנה, המוֹכסים הלכו הלוך ושוב;
ומים זרמו בלי הפוגות בעד חורי הסכר, רועשים וגועשים.
השעונים צילצלו שתיים.
אולם המבקרים במנזר לא ייפתח אלא בבוקר.
אם תאחר, ודאי תרגיז את גברתה;
ואז חרף רצונה לנשק את ילדתה השנייה, פנתה לשוב.
כשקמו המשרתות באכסנייה משנתן כבר היתה בפּוֹן-לֶוֶק.
הילדון המסכן יתנדנד לו עכשיו חודשים שלמים על הגלים!
נסיעותיו הקודמות לא הפחידו אותה.
מאנגליה ומבּרֶטוֹניה אנשים חוזרים;
אבל אמריקה, המושבות, האיים הרחוקים – אלה תקועים אי-שם באזור מפוקפק, בקצה העולם.
מאז לא חשבה פליסיטה אלא על אחיינה.
בימי שמש התענתה בצמא;
בעת סופה חששה שמא יפגע בו הברק.
למשמע הרוח הנוהמת בארובה ומעיפה את הרעפים, היתה רואה אותו נפגע גם הוא בסערה הזאת, בראשו של תורן שבור, כל גופו מוטה לאחור תחת נחשול של קצף;
ולפעמים – זכרונות מסֵפר הגיאוֹגרפיה המאוּיָר – היה טרף לשיני הפראים, שבוי בידי קופים ביער, גוסס על חוף שומם.
ומעולם לא הסיחה את דאגותיה לאיש.
מרת אוֹבֶּן היו לה דאגות משלה לבתהּ.
הנזירות חשבוה לילדה חביבה מאוד אבל רגישה מדי.
כל התרגשות קלה שבקלות גירתה את עצביה.
היה עליה לוותר על הנגינה בפסנתר.
אמהּ דרשה לקבל בקביעות מכתבים מהמנזר.
כשלא היה הדוור מגיע בוקר אחד, היתה מתרגזת;
והיתה מתהלכת בחדר, מכורסתה אל החלון.
לא ייאמן ממש!
ארבעה ימים ואין מכתב!
פליסיטה ביקשה לנחם אותה בצרתה שלה:
"אני, גברתי, לא שמעתי כלום כבר שישה חודשים!.."
"ממי לא שמעת?"
המשרתת ענתה לה בשקט:
"מבן-אחותי… כמובן!"
"אה!
בן-אחותך!" ומרת אובן משכה בכתפיה ושבה להתהלך אנה ואנה, כאומרת:
"באמת לא עלה על דעתי!..
חוץ מזה, מה לי ולו!
נער-מלחים, פוחח, גם כן עניין!..
ואילו בתי… שווּ בנפשכם!"
פליסיטה, אף-על-פי שהיתה מורגלת בגסות, התרעמה על גברתה, ואחר-כך שכחה.
היה לה מובן מאליו שאפשר לאבד את העשתונות בגלל הקטנה.
שני הילדים היו חשובים במידה שווה;
קשורים זה לזה בלבה, וגורל אחד נועד להם.
הרוקח סיפר לה שספינתו של ויקטור הגיעה להָוואנה.
הוא קרא את הידיעה הזאת בעיתון.
בגלל הסיגרים הצטיירה לה הוואנה כארץ שחוץ מעישון אין עושים שם כלום, וּוִיקטור משוטט לו בין השחורים בתוך ענן של טבק.
האם אפשר, "בשעת הצורך", לחזור משם בדרך היבשה?
וכמה רחוק המקום ההוא מפּוֹן-לֶוֶק?
כדי לברר זאת, פנתה אל מר בּוּרֶה.
הוא הביא את האטלס שלו ופתח בהסברים על קווי-האורך;
למראה פליסיטה הנדהמת עלה על פרצופו חיוך ידעני מנופח.
לבסוף הצביע בידית-העפרון שלו על נקודה שחורה, זערורית, בין מפרציו של כתם סגלגל, והוסיף:
"הנה." היא גחנה אל המפה;
רשת הקווים הצבעוניים רק הוגיעה את עיניה אך לא הבהירה לה כלום;
וכשביקש ממנה בּוּרֶה לומר לו מה מטריד אותה, הפצירה בו שיראה לה את הבית שוויקטור גר בו.
בורה הרים את ידיו, התעטש, ופרץ בצחוק אדיר;
תמימות שכזאת הצהילה את לבו;
ופליסיטה לא הבינה את פשר השמחה הזאת – היא הלא אולי ציפתה לראות אפילו את פניו של אחיינה, עד כדי כך קצר שׂכלה!
כעבור שבועיים, בשעת השוק, כרגיל, נכנס ליֶבַּאר למטבח ומסר לה מכתב מאת גיסה.
מאחר שלקרוא לא ידעו לא הוא ולא היא, פנתה אל גברתה.
מרת אוֹבֶּן, שבאותה שעה סָפרה "עיניים" במלאכת הסריגה שלה, הניחה אותה מידה, פתחה את המכתב, התחלחלה, וחרש, במבט חודר, אמרה:
"קרה אסון… מודיעים לך שקרה אסון.
בן-אחותך…" הוא מת.
זה כל מה שכתבו.
פליסיטה צנחה על כיסא, השעינה את ראשה אל הקיר ועצמה את עפעפיה, שהִוורידו פתאום.
ואז, מצחה מושפל, ידיה שמוטות, עיניה בוהות, חזרה ואמרה פעם ועוד פעם:
"ילד מסכן!
ילד מסכן!"
ליֶבַּאר התבונן בה והתאנח.
מרת אוֹבּן רעדה קצת.
היא הציעה לה שתסע לבקר את אחותה בטרוּוִיל.
פליסיטה ענתה לה, בתנועת יד, שאין לה צורך בזה.
השתררה דומייה.
סבא ליֶבּאר החליט שמוטב שיילך לו.
ואז אמרה:
"להם לא אכפת, בכלל!"
ראשה שב וצנח;
ומפעם לפעם הרימה מוּכנית את המסרגות הארוכות שעל שולחן העבודה.
נשים עברו בחצר נושאות שׂבכה ועליה כבסים נוטפים.
כשראתה אותן בעד השמשה נזכרה בכבסיה שלה;
אתמול השרתה אותם והיום צריך לשטוף אותם;
והיא יצאה החוצה.
קרש-הכביסה והגיגית שלה היו על גדת הטוּק.
היא השליכה על שפת המים ערמה של כותנות, חפתה את שרווּליה, ואחזה במחבט;
וחבטותיה העזות נשמעו בגינות הסמוכות.
שדות המרעה היו שוממים, הרוח הסעירה את מימי הנהר;
במעמקיו התפתלו עשבים גדולים, כשׂער ראשן של גוויות צפות במים.
היא כבשה את כאבה, בגבורה רבה החזיקה מעמד עד הערב;
אבל בחדרה התמכרה לו בלי מעצורים, מוטלת על מזרנה, פניה טמונות בכר, ושני אגרופיה הקמוצים צמודים לרקותיה.
כעבור זמן רב נודעו לה, מפיו של רב-החובל עצמו, נסיבות מותו של ויקטור.
הקיזו לו דם רב מדי בבית-החולים, לריפוי הקדחת הצהובה.
ארבעה רופאים אחזו בו יחדיו.
הוא מת מיד, והרופא הראשי אמר:
"זהו!
עוד אחד!"
הוריו נהגו עמו תמיד באכזריות.
היא העדיפה שלא לראותם עוד;
והם לא ביקשו את קרבתה, אם מתוך שִכחה ואם מחמת הקשיחות של קְשֵי-יום.
וירג'יני נחלשה והלכה.
קשיי נשימה, שיעול, חום תמידי וכתמי סומק על הלחיים העידו על איזו מחלה שמקננת בגופה.
מר פּוּפּאר יעץ שישהו זמן-מה בפּרוֹבַאנס.
מרת אוֹבּן החליטה לעשות כן, ולולא אקלימה של פּון-לֶוֶק היתה מחזירה את בתה הביתה מיד.
היא עשתה הסכם עם משׂכיר עגלות וזה הסיע אותה למנזר בכל יום שלישי.
מאחת הטֵרסות של גן המנזר אפשר לראות את נהר הסֵינה.
וירג'יני, שעוּנה על זרועה, היתה מטיילת אִתה שם על עלי הגפן שנשרו.
לפעמים, שעה שהביטה אל המפרשים הרחוקים ואל מלוא רוחבו של האופק, מהארמון של טַנקַרוויל ועד למגדלורים של לֶה אַוְר, הוכרחה למצמץ בעיניה מעוצמת קרני השמש המפציעות מבין העננים.
אחר-כך היו יושבות להן לנוח בסוכה.
אמהּ השיגה חביונה של יין-מָלָגה משובח;
והיא, צוחקת למחשבה שתשתכר, שתתה שתי לגימות, לא יותר.
כוחותיה שבו אליה.
הסתיו עבר לו בנחת.
פליסיטה היתה מעודדת את מרת אוֹבּן.
ואולם, כשיצאה ערב אחד למלא איזו שליחות בקרבת-מקום, מצאה בשובה את הדוּפנית של מר פּוּפּאר לפני הבית;
הוא עצמו היה בפרוזדור.
מרת אוֹבּן עמדה וקשרה את כובעה לראשה.
"הביאי לי את מחמם-הרגליים שלי, את הארנק ואת הכפפות;
מהר, מהר!"
וירג'יני חלתה בדלקת-ריאות;
מחלתה אולי אנושה.
"עוד לא!" אמר הרופא;
ושניהם עלו אל הכרכרה, תחת פתותי שלג מתערבלים.
הלילה ירד.
היה קר מאוד.
פליסיטה חשה לכנסייה להדליק נר.
אחר-כך רצה אחרי הדוּפנית, וכעבור שעה הדביקה אותה, קפצה ועלתה עליה בזריזות מאחור, ונאחזה שם ברצועות, ואז עלתה במוחה המחשבה:
"החצר לא נעולה!
ומה אם ייכנסו גנבים?" והיא ירדה.
למחרת, עם שחר, מיהרה אל ביתו של הרופא.
הוא כבר חזר, ושב ויצא מהעיר.
אחר-כך נשארה באכסנייה, כי חשבה שאולי יביאו אנשים זרים איגרת.
לבסוף, כשהאיר היום, עלתה על המרכבה הנוסעת לליזיֶה.
המנזר עמד בקצה סמטה תלולה.
בערך באמצע הדרך שמעה צלילים מוזרים, קול פעמוני-אבל.
"זה בשביל אחרים," אמרה בלבה;
ופליסיטה משכה בחוזקה במקוש.
כעבור דקות אחדות נגררו ובאו דרדסים, הדלת נפתחה מעט והופיעה נזירה.
הנירה, בסבר-פנים חמור, אמרה ש"היא נפטרה זה עתה".
בו-ברגע צילצלו פעמוני-האבל של סן-לֶאוֹנַר ביתר-שׂאת.
פליסיטה הגיעה לקומה השנייה.
מסף החדר כבר ראתה את וירג'יני מוטלת על גבה, ידיה שלובות, פיה פתוח, וראשה מופשל לאחור, מתחת לצלב שחור נטוי כלפיה, בין הווילונות הדוממים, החיוורים פחות מפניה.
מרת אוֹבּן, חובקת את מרגלות המיטה בזרועותיה, נאנקה כגוססת.
אם המנזר עמדה, מימין.
שלושה פמוטות על השידה נראו ככתמים אדומים, והערפל הלבין את החלונות.
נזירות הוציאו את מרת אוֹבּן מהחדר.
שני לילות לא משה פליסיטה מן המתה.
שוב ושוב חזרה על אותן התפילות, היזתה מים קדושים על הסדינים, ושוב ישבה והתבוננה בה.
בסוף הלילה הראשון ראתה שהפנים הצהיבו, השפתיים הכחילו, האף התחדד, העיניים שקעו.
היא נשקה להן פעמים אחדות ולא היתה מופתעת מאוד אילו שבה וירג'יני ופקחה אותן – נפשות כמוה, מה שלמעלה מן הטבע הוא בעיניהן פשוט בתכלית.
היא רחצה את גופתה, עטפה אותה בתכריכיה, השכיבה אותה בארון-המתים, שמה זר לראשה, ופרשׂה את שׂערה.
הוא היה בלוֹנדי, וארוך להפליא לגילה.
פליסיטה גזזה קוּוצה עבה ואת חציה הטמינה בין שדיה, נחושה בדעתה שלא להוציאה מרשותה לעולם.
הגופה הוחזרה אל פּון-לֶוֶק, כרצונה של מרת אוֹבּן, והיא ליוותה את עגלת-המתים בכרכרה סגורה.
אחרי המיסה היה להם ללכת עוד שלושת-רבעי שעה עד שהגיעו אל בית-הקברות.
פּוֹל צעד בראש והתייפח.
מר בּוּרֶה הלך מאחוריו, ואחריהם נכבדי העיר, הנשים, בצעיפים שחורים, ופֶליסיטה.
היא חשבה על אחיינה, ומאחר שלא זכתה לחלוק לו את הכבוד הזה, נוסף עוד צער על צערה, כאילו קוברים גם אותו עם זו.
לייאושה של מרת אוֹבּן לא היה גבול.
ראשית התקוממה נגד אלוהים, שעשה לה עוול, לדעתה, בלקחו ממנה את בתה – לה שלא עשתה מעשה רע מימיה ומצפונה טהור כל-כך!
בעצם, לא!
היה עליה להסיע אותה לדרום.
רופאים אחרים היו מצילים את חייה!
היא האשימה את עצמה, רצתה ללכת אחריה, ומרוב מצוקה צעקה בחלומותיה.
בייחוד רדף אותה חלום אחד.
בעלה, בבגדי מלח, חוזר ממסע ארוך ואומר לה בבכי שנצטווה לקחת את וירג'יני עמו.
ואז הם מטכסים עצה היכן ימצאו לה מקום מסתור.
פעם אחת חזרה מהגן נרעשת.
זה עתה (היא הצביעה על המקום) הופיעו לעיניה האב והבת זה בצד זה, והם לא עשו כלום;
הם הסתכלו בה.
חודשים אחדים נשארה בחדרה, באפס-מעשה.
פליסיטה היתה מוכיחה אותה בלשון רכה;
עליה לשמור על חייה למען בנה, ולמענה, "לזכרהּ".
"לזכרה?" חזרה אחריה מרת אוֹבּן, כמתעוררת משינה.
"אה!
כן!..
כן!..
אַת אינך שוכחת אותה!" רֶמז לבית-הקברות שנאסר עליה באיסור חמור לפקוד אותו.
פליסיטה הלכה לשם יום-יום.
בשעה ארבע בדיוק היתה עוברת על-פני הבתים, עולה במעלה הגבעה, פותחת את השער ובאה ועומדת לפני קברה של וירג'יני:
עמוד קטן של שיש ורוד, לוח אבן לרגליו וסביבו שרשראות הסוגרות על גינה קטנה.
הערוגות היו מכוסות כליל במרבד של פרחים.
היא היתה משקה את עליהם, מחליפה את החול, כורעת על ברכיה כדי להיטיב לעדור את האדמה.
מרת אוֹבּן, כשהותר לה לשוב לשם, מצאה בזה הקלה, נחמה פורתא.
אחר-כך נקפו שנים, דומות זו לזו כולן, ושום דבר לא קרה בהן חוץ מהחגים הגדולים שחזרו חלילה:
פסחא, חג עליית מרייה, יום כל הקדושים.
מאורעות ביתיים העמידו תאריכים ששימשו אחר-כך כציוני-דרך.
למשל, בשנת 1825 סיידו שני זגגים את הפרוזדור;
ב-1827 נפל חלק מהגג אל החצר וכמעט הרג מישהו.
בקיץ 1828 בא תורה של מרת אוֹבּן לחלק את לחם-הקודש;
בּוּרה, באותם ימים, נעדר באופן מסתורי;
והמכּרים הישנים נעלמו בהדרגה:
גִיוֹ, ליֶבּאר, מרת לֶשַׁפטוּאָה, רוֹבּלֶן, הדוד גרֶמַנוויל, שלקתה בשיתוק מכבר.
לילה אחד נתבשרה פּון-לֶוֶק מפי העגלון של מרכבת-הדואר על מהפכת יולי.
כעבור ימים אחדים מוּנה סגן-מושל חדש:
הבּרון דה לַרסוֹניֶר, לשעבר ציר באמריקה, ובביתו גרו, חוץ מאשתו, גיסתו ושלוש עלמות, שכבר היו בוגרות למדי.
הן נראו על המדשאה שלהן, לבושות חולצות רוחפניות;
היו להן כושי ותוכי.
הן ביקרו אצל מרת אוֹבֶּן, והיא הקפידה להחזיר להן ביקור.
ברגע שהיו מופיעות מרחוק, היתה פֶליסיטֶה חשה להודיע לה.
אבל רק דבר אחד היה בו כדי לרגשה – מכתביו של בנה.
הוא לא יכול להחזיק בשום משלח-יד, כי היה מבלה את כל זמנו בבתי-הקפה.
היא פרעה את חובותיו;
הוא שקע בחובות חדשים;
והאנחות שנאנחה מרת אוֹבּן שעה שישבה וסרגה אצל החלון הגיעו אל אוזני פליסיטה המסובבת את כישורה במטבח.
הן היו מטיילות יחד לאורך שורת עצי-הפרי המוּדלים ומשוחחות תמיד על וירג'יני, שואלות עצמן אם היה דבר פלוני מוצא חן בעיניה, ומה היתה בוודאי אומרת בעניין פלוני.
כל חפציה הקטנים מילאו ארון-קיר בַּחדר בן שתי המיטות.
מרת אוֹבּן היתה בודקת אותם לעתים רחוקות ככל האפשר.
ביום קיץ אחד קיבלה עליה את הדין;
ופרפרים התעופפו מתוך הארון.
שמלותיה היו תלויות בשורה מתחת למדף שהיו עליו שלוש בובות, חישוקים, כלי-בית למשחק, קערת הרחצה שלה.
הן הוציאו גם את החצאיות, הגרביים והממחטות, ופרשׂו אותם על שתי המיטות הקטנות קודם ששבו וקיפלו אותם.
השמש האירה את החפצים העלובים האלה וגילתה לעין את הכתמים, וקמטים שקמטו בהם תנועות הגוף.
האוויר היה חם וכחול, שַחרור צייץ, הכל כמו חי לו בשלווה וָנועם.
הן מצאו כובע פלוּסין קטן, ארוך פרווה, ערמוני;
אבל הוא היה אכול עש כולו;
פליסיטה ביקשה אותו לעצמה.
עיניהן ננעצו זו בזו, דמעות נקווּ בהן;
לבסוף פתחה הגברת את זרועותיה, המשרתת נפלה לתוכן, והן התחבקו, ונתנו פורקן לכאבן בנשיקה שהעמידה אותן בדרגה שווה.
זו היתה להן הפעם הראשונה בחייהן, כי מרת אוֹבּן היתה אשה מאופקת מטבעה.
פליסיטה הכירה לה טובה על כך כאילו עשתה עמה חסד, ומעתה אהבה אותה במסירות של חיה ובאדיקות דתית.
טוּב לבה גדל.
למשמע תופיו של גדוד חיילים העוברים בסך, היתה נעמדת לפני הפתח ובידה כד של יין-תפוחים ומכבדת את החיילים במשקה.
היא טיפלה בחולי כולירה.
היא פרשה את חסותה על הפולנים2;
ואחד מהם אפילו הכריז שברצונו לשׂאתה לאשה.
אבל נפל ביניהם ריב;
שכּן בוקר אחד, כשחזרה מתפילת האנגלוּס, מצאה אותו במטבחה;
הוא התגנב לשם, הכין לו תחמיץ ואכל בנחת.
אחרי הפולנים בא אבא קוֹלמיש, ישיש שעל-פי השמועה עשה מעשי-זוועה בשנת 93.
הוא חי לו על שפת הנהר, בחורבה של דיר-חזירים.
הפרחחים היו מציצים בו דרך הסדקים שבקיר ומיידים בו חלוקי-אבנים, והאבנים היו פוגעות ביצוע הבלוי שהיה מוטל עליו, גופו מזדעזע כל הזמן מהצטננות קשה, שׂערוֹ ארוך מאוד, עפעפיו מודלקים, ועל זרועו גידול גדול מראשו.
היא דאגה לו ללבנים, ניסתה לנקות את החור העלוב שלו, היתה רוצה לשַכּנו בחדר-האפייה, בלי שיפריע לגברת.
כשפקעה המורסה שבזרועו היתה חובשת אותו יום-יום, לפעמים היתה מביאה לו לביבה, מושיבה אותו בשמש על ערימת קש;
והישיש המסכן, מזיל רירו ורועד, היה מודה לה בקול כבוי, פוחד לאבד אותה, וכשראה אותה הולכת היה פושט את זרועותיו.
הוא מת;
היא שילמה בעבור מיסה לעילוי נשמתו.
ביום ההוא נפל בחלקה אושר גדול;
בשעת ארוחת-הערב הופיע הכושי של מאדאם דה לַרסוֹניֶר ובידו התוכי בכלובו, עם מקלו והשרשרת והמנעול.
פתק מאת הברונית בישר למרת אובּן, שמאחר שבעלה הועלה לדרגת מושל, הם נוסעים בו בערב;
והיא ביקשה ממנה לקבל מיָדה את הציפור הזאת כמזכרת וכאות הוקרה.
מכבר העסיק התוכי את דמיונה של פֶליסיטה, שכן בא מאמריקה והמלה הזאת הזכירה לה את ויקטור, ועל-כן גם שאלה עליו את הכושי.
פעם אחת אפילו אמרה:
"כמה היתה גברתי שמחה אילו היה שלה!"
הכושי מסר את דבריה לגברתו, וזו, מאחר שלא יכלה לקחתו אִתה, התפטרה ממנו ככה.
ד שמו היה לוּלוּ.
גופו היה ירוק, קצות כנפיו ורודים, מצחו כחול וחזהו זהוב.
אבל היה לו הרגל מגוּנה מייגע לנשוך את מקלו, והיה מורט את נוצותיו, מפזר את פרשו ושופך את מי האמבט שלו;
מרת אוֹבֶּן, שהתוכי הרגיז אותה, נתנה אותו לפֶליסיטה לצמיתות.
היא החליטה לאלף אותו, לא עבר זמן רב והוא ידע לומר:
"בחור נחמד!
לשירותך, אדוני!
ברוכה אַת, מרייה!" הוא הושׂם על-יד הדלת, ולא אדם אחד השתומם למה אין הוא עונה לשם זָ'קוֹ, שהרי כל התוכיים שמם זָ'קוֹ.
דימו אותו לתרנגול-הודו, לבול-עץ;
ופליסיטה, כאילו דוקרים אותה בפגיון!
עקשנות מוזרה היתה בו בלוּלוּ:
שברגע שהסתכלו בו היה משתתק!
ועם זאת ביקש לו חֶברה:
כי בימי ראשון, שעה שהיו העלמות רוֹשפיי הנכבדות, מר דה אוּפְּוויל, ואורחים קבועים חדשים – הרוקח אוֹנפרוֹי, מר וַארֶן ורב-החובל מַתיֶה – עסוקים במשחק הקלפים שלהם, היה הוא חובט בשמשות בכנפיו ומקים מהומה כה גדולה עד שאיש לא יכול לשמוע את דברי רעהו.
פרצופו של בּוּרֶה היה, כנראה, מבדח מאוד בעיניו.
ברגע שהיה משגיח בו החל לצחוק, לצחוק בכל כוחו.
רעמי צחוקו התגלגלו בחצר, ההד הכפילם, השכנים הציצו מהחלונות, צחקו אף הם;
ומר בּוּרה, כדי שלא יראה אותו התוכי, היה חומק לאורך הקיר, מסתיר את פניו בכובעו, מגיע עד הנהר ונכנס דרך שער הגן;
והמבטים שהיה נותן בציפור לא היתה בהם כל חיבה.
מידי שוליית הקצב ספג לוּלוּ סנוקרת, כי הרשה לעצמו לתחוב את ראשו לתוך סלו;
ומאז היה מנסה שוב ושוב לצבוט אותו דרך חולצתו.
פַבּי היה מאיים שימלוק את ראשו, אף שלא היה איש אכזר, למרות ציורי הקעקע שעל זרועותיו ופאות-לחייו העבות.
להיפך!
הוא אפילו חיבב את התוכי, עד כדי כך שביקש, מתוך בדיחות הדעת, ללמד אותו לקלל.
פליסיטה, שכל השגעונות האלה הבהילו אותה, העבירה אותו למטבח.
השרשרת הוסרה והוא היה מסתובב לו בכל הבית.
כשירד במדרגות היה משעין את עיקול מקורו על כל מדרגה, ומרים רגל ימין ואחריה רגל שמאל;
והיא חששה שמא יסתחרר ראשו מן ההתעמלות הזאת.
הוא חלה, לא יכול עוד לדבר ולאכול.
מתחת ללשונו צמחה לו קרומית, כמו שצומחת אצל התרנגולות לפעמים.
היא קרעה אותה בציפורניה וריפאה אותו.
יום אחד השתטה האדון פול ונשף לו עשן סיגר לתוך נחיריו;
פעם אחרת, כשהתגרתה בו מרת לוֹרמוֹ בחוד שמשייתה, חטף את הטבעת שבקצהו;
ופעם אחת אבד.
היא השאירה אותו על הדשא לשאוף אוויר, והסתלקה לרגע;
וכשחזרה, התוכי איננו!
תחילה חיפשה אותו בין השיחים, על שפת המים ועל הגגות, ולא שעתה לגברתה, שקראה לה:
"היזהרי שם, יצאת מדעתך!" אחר-כך סרקה את כל הגינות של פּון-לֶוֶק;
ועצרה עוברים-ושבים:
"לא ראיתם במקרה באיזה מקום את התוכי שלי?" ולמי שלא הכירו את התוכי עמדה ותיארה אותו.
פתאום נדמָה לה שמאחורי טחנות-הקמח, לרגלי הגבעה, היא רואה משהו ירוק מעופף.
אבל בראש הגבעה – לא-כלום!
רוכל אחד סיפר לה שלפני רגע ראה אותו, בסַן-מֶלֶן, בחנותה של אמא סימוֹן.
מיד רצה לשם.
הם לא ידעו כלל על מה היא מדברת.
לבסוף חזרה, תשוּשה, מנעליה קרועים, לבה שבור;
ואז, כשישבה על הספסל, ליד גברתה, וסיפרה לה על כל מאמציה, נחת משא קל על כתפה:
לוּלוּ!
מה הוא עשה, לעזאזל?
אולי טייל לו בסביבה!
בקושי התאוששה מזה – בעצם, לא התאוששה כלל.
מחמת הצטננות חלתה באַנגינָה;
כעבור זמן קצר – בדלקת אוזניים.
כעבור שלוש שנים היתה חירשת, ודיברה בקול רם מאוד, אפילו בכנסייה.
אף-על-פי שהיו חטאיה יכולים להתפרסם בכל רחבי הבישוֹפוּת בלי להמיט עליה קלון ובלי לפגוע ברגשות הציבור, העדיף האדון הכומר שלא לשמוע עוד את וידוייה אלא בחדר תשמישי-הקדושה.
לבסוף התחילה שומעת זמזומים מדומים ונתבלבלה כליל.
לעתים קרובות היתה גברתה אומרת לה:
"אלוהים, כמה שאַת טיפשה!" והיא היתה עונה לה:
"כן, גברתי," ומחפשׂת משהו סביבה.
חוג מושגיה הצר הצטמצם עוד, וצלצול הפעמונים וגעיית הבקר שוב לא היו קיימים.
כל היצורים עשו את מעשיהם בדממה של רוחות-רפאים.
רק קול אחד הגיע אל אוזניה עתה – קולו של התוכי.
והוא, כמבקש לבדרה, היה מחקה את תקתוקו של גלגל הצלייה, את קריאתו החדה של מוכר הדגים, את מסורו של הנגר הגר ממול;
ולמשמע קול המצילה, היה קורא כמרת אוֹבּן:
"פֶליסיטה!
הדלת!
הדלת!"
היו להם שיחות, לַשניים:
הוא היה מדקלם עד לזרא את שלושת המשפטים שברֶפֶּרטוּאַר שלו, והיא היתה משיבה לו במלים חסרות-שחר אף הן ועם-זאת מלים היוצאות מן הלב.
לולו, בבדידותה, היה לה כמעט בן, מאהב.
הוא היה מטפס על אצבעותיה, מנקר קלות בשפתיה, נאחז בסוּדרה;
וכשהיתה מרכינה את מצחה ומנענעת ראשה כדרך המניקות, היו כנפי שביסה הגדולות וכנפי הציפור רוטטות יחד.
כשהיו השמים מתקשרים בעננים והרעם הרעים, היה צווח, אולי מפני שנזכר בגשמי הזעף ביערות מולדתו.
קול המים הזורמים הביאוֹ לידי טירוף;
הוא היה מתעופף בפראות, נוסק אל התקרה, הופך הכל, ויוצא דרך החלון לבוסס בגן;
אבל היה חוזר מיד ונעמד על אחד מסורגי האח, מנתר כדי לייבש את נוצותיו ואגב כך מציג פעם את זנבו ופעם את מקורו.
בוקר אחד, בחורף הנורא של שנת 1837, שמה אותו לפני האח, בגלל הקור, ומצאה אותו מת, באמצע כלובו, ראשו למטה, וטפריו בתוך חוטי הברזל.
נראה שהשבץ קטל אותו.
היא היתה סבורה שהורעל בפטרוֹסיליה;
ואף-על-פי שלא היו לכך שום ראיות, חשדה בפַבּי.
היא בכתה כל-כך עד שגברתה אמרה לה:
"אז תני שיעשו לך ממנו פוחלץ!"
היא נועצה ברוקח, שתמיד התייחס יפה אל התוכי.
הוא כתב ללֶה אַוְר.
ואחד פֶלַאשֶה קיבל עליו לעשות את המלאכה.
אבל מאחר שחבילות שנשלחו בכרכרה הציבורית הלכו לאיבוד לפעמים, החליטה להביא אותו עד אוֹנפלֶר במו ידיה.
עצי-התפוח המעורטלים מעליהם עמדו בשורות משני צדי הדרך.
מעטה קרח כיסה את התעלות.
כלבים נבחו סביב החווֹת, והיא, כפות-ידיה תחת שכמייתה, בנעלי העץ השחורות הקטנות שלה ובסלהּ, צעדה במהירות, באמצע הדרך.
היא חצתה את היער, עברה את אוֹ-שֶן, והגיעה לסַן-גַטְיֶן.
מאחוריה, בתוך ענן אבק, נסחפת במדרון, דהרה ובאה, מתגלגלת כסופה, מרכבת-דואר גדולה.
למראה האשה הזאת שאינה סרה מדרכה, הזדקף העגלון מעל לסוכך, וגם הרכּב צעק, ואילו ארבעת סוסיו, שנבצר ממנו לרסנם, החישו את מרוצתם;
שני הסוסים הקדמיים נגעו בה;
העגלון משך חזק במושכות והסיט אותם אל שולי הדרך, אבל בחמת-זעמו הרים את זרועו, ובמלוא התנופה הצליף בה בשוטו הארוך, מהבטן ועד פקעת שׂערהּ, צליפה כזאת שהיא נפלה פרקדן.
כששבה אליה הכרתה, פתחה קודם-כל את הסל.
ללולו לא קרה כלום, למרבה המזל.
היא חשה צריבה בלחיה הימנית;
וכשנגעה בה בידיה, הן היו אדומות.
דמה ניגר.
היא התיישבה על ערמת חצץ, הספיגה את פניה בממחטתה, אחר-כך אכלה חתיכת לחם ששׂמה בסלה על כל צרה שלא תבוא, וניחמה עצמה על פצעה בהתבוננות בציפור.
כשעמדה במרומי אֶקְמוֹוִיל ראתה את אורותיה של אוֹנפלֶר מתנוצצים בחשכת הלילה כהמון כוכבים;
הלאה משם השתרע הים, מעורפל.
ואז אחזה אותה חולשה והיא נעמדה;
וסבלות ילדותה, ומפח-הנפש מאהבתה הראשונה, ונסיעתו של אחיינה, ומותה של וירג'יני – כל אלה, כגלי הגאות, שבו בבת-אחת, ועלו אל גרונה וחנקוה.
אחר-כך ביקשה לדבר עם רב-החובל של הספינה;
ואף שלא אמרה לו מה היא שולחת, נתנה לו הנחיות.
פֶלַאשֶה החזיק אצלו את התוכי זמן רב.
שוב ושוב הבטיח להחזירו בשבוע הבא;
כעבור שישה חודשים הודיע שנשלחה תיבה ומאז לא שמעו עליה כלום.
נראָה שלולו לא יחזור עוד לעולם.
"ודאי גנבו לי אותו!" אמרה בלבה.
לבסוף הוא הגיע – והוא כלול בהדרו, זקוף על ענף של עץ שהוברג אל בסיס של מהגוֹני, רגלו האחת באוויר, ראשו נטוי, והוא מנקר באגוז, שעושה-הפוחלצים, מאהבתו לפאר, צבעוֹ בצבע זהב.
היא סגרה אותו בחדרה.
המקום הזה, שרק מעטים הורשו להיכנס אליו, דמה גם לבית-תפילה וגם לבַּזאר, מרוב תשמישי-הקדושה והחפצים השונים והמשונים שהיו בו.
ארון גדול לא הניח לפתוח כראוי את הדלת.
מול החלון הנשקף אל הגן היה צוהר עגול שניבט אל החצר;
על שולחן, על-יד המיטה המתקפלת, היו קנקן מים, שני מסרקים וקוביית סבון כחול בתוך צלחת סדוקה.
על הקירות נראו מחרוזות-תפילה, קמיעות, כמה איקוניות של הבתולה הקדושה, אגן של מי-קודש עשוי אגוז קוקוס;
על השידה, המכוסה בפיסת בד כמו בכנסייה, היתה התיבה העשויה צדפים שנתן לה ויקטור;
וגם מזלף וכדור, וכמה מחברות, וספר הגיאוגרפיה המאוּיר, וזוג נעליים;
ועל המסמר של הראי, תלוי בסרטיו, כובע הפלוּסין הקטן!
פֶליסיטה אף הרחיקה לכת במנהגי הכבוד האלה שלה עד כדי שמירת אחד ממעיליו של האדון.
את כל החפצים הישנים, שמרת אוֹבֶּן לא רצתה בהם עוד, לקחה אל חדרה.
וכן היו שם פרחים מלאכותיים בקצה השידה ודיוקן של הרוזן ד'אַרטוּאָה בגומחת האשנב.
בעזרת לוחיות הוצב לולו על אצטבה של הארובה שבלטה אל תוך החדר.
בוקר-בוקר, כשהקיצה משנתה, היתה רואה אותו באור השחר, ונזכרת בימים שעברו, ובמעשים חסרי-חשיבות לפרטי פרטיהם, בלי כאב, בשלוות נפש.
מאחר שלא היה לה שיח-ושיג עם שום אדם, חיתה לה במין תרדמה של סהרורים.
התהלוכות של חג לחם-הקודש היו מעוררות אותה לחיים.
היא היתה הולכת לאסוף אצל השכנים פמוטות ומחצלות לקשט בהם את שולחן הפולחן שהועמד ברחוב.
בכנסייה היתה מתבוננת כל העת ב"רוח-הקודש" ומצאה שיש בה משהו משל התוכי.
הדמיון נראה לה ברור אף יותר בתמונה אחת מאֶפּינַל, שצויר בה טקס הטבילה של משיחנו.
"רוח-הקודש", בכנפיה הארגמניות ובגוף האיזמרגד שלה, אכן היתה צלמו של לולו.
היא קנתה אותה ותלתה אותה במקום הרוזן ד'ארטוּאָה – וכך ראתה את שניהם במבט אחד.
הם התחברו יחד במחשבתה:
התוכי נתקדש על-ידי הזיקה הזאת לרוח-הקודש, ורוח-הקודש נהיתה בעיניה חיה יותר ומובנת.
אי-אפשר שאלוהים בחר בְּיונה לדבר מגרונה, שהלא החיות האלה אין להן קול, אלא ודאי בחר באחד מאבותיו של לולו.
ופֶליסיטה אמנם היתה מביטה אל התמונה שעה שהתפללה, אבל מזמן לזמן היתה מסיבה מעט את עיניה אל הציפור.
פעם אחת חשקה נפשה להצטרף אל מסדר הבתולה הקדושה.
מרת אוֹבּן הניאה אותה מזה.
מאורע חשוב אירע:
נישואיו של פול.
אחרי שהיה תחילה לבלר של נוטריון, ואחר-כך עסק במסחר, במכס, באגף המסים, ואפילו עשה נסיונות להתקבל ל"רשות המים והיערות", הנה עתה, כשמלאו לו שלושים ושש, נחה עליו פתאום רוח אלוהים והוא מצא את ייעודו:
משרד הרישום!
ושם הראה כשרונות גדולים כל-כך עד שמפקח מחוזי אחד הציע לו את בתו לאשה והבטיח לו את חסותו.
פול, שדעתו נתיישבה עליו, הביא אותה אל אמו.
היא דיברה סרה במנהגיה של פּון-לֶוֶק, התנהגה כנסיכה, העליבה את פליסיטה.
כשהסתלקה, נשמה מרת אוֹבּן לרווחה.
בשבוע שלאחר-כך נודע שמר בּוּרֶה מת בברֶטוֹניה תחתית, בפונדק.
השמועה שהתאבד נתאמתה;
התעוררו ספקות לגבי הגינותו.
מרת אוֹבּן עיינה בספרי החשבונות שלה ומהר מאוד גילתה את קופת-השרצים שלו:
מעילות בחובות, מכירת עצים בגניבה, קבלות מזויפות, וכו'.
ומלבד זאת גם היה לו בן לא-חוקי ו"יחסים עם מישהי מדוֹזוּלֶה".
המעשים המחפירים האלה צעירוה מאוד.
במארס 1853 תקפו אותה כאבים בחזֶה;
לשונה נראתה כמכוסה בעשן;
העלוקות לא הקלו את המחנק;
ובערב התשיעי נפחה את נפשה והיא בת שבעים ושתיים בדיוק.
חשבו אותה לזקנה פחות, בגלל שׂערה החום שמחלפותיו עטרו את פניה החיוורות, המחוטטות.
רק ידידים מעטים התאבלו עליה, שכן היתה בהליכותיה יהירות מרחקת.
פליסיטה ביכתה אותה שלא כמו שמשרתים מבכים את אדוניהם.
מותה של גברתה לפניה בילבל אותה, נראה לה מנוגד לסדרי-בראשית, נורא ובלתי-נסבל.
כעבור עשרה ימים (פרק-הזמן הנדרש כדי לחוש ולבוא מבֶּזַנסוֹן), הופיעו היורשים.
הכלה חיטטה במגירות, בחרה לה רהיטים, את השאר מכרה, ואחר-כך חזרו אל משרד הרישום.
כורסתה של הגברת, שולחנה העגול הקטן, מחמם-הרגליים שלה ושמונת הכסאות נעלמו!
במקומן של התמונות נראו ריבועים צהובים על הקירות.
הם לקחו אִתם את שתי המיטות הקטנות, עם מִזרניהן, ובארון לא היה עוד שום חפץ מכל חפציה של וירג'יני!
פליסיטה עלתה אל חדרה שיכורה מצער.
למחרת היתה מודעה על הדלת;
הרוקח צעק לה לתוך אוזנה שהבית מוצע למכירה.
ברכיה פקו, והיא נאלצה לשבת.
יותר מכל התעצבה על שיהיה עליה לעזוב את חדרה – ללולו המסכן נוח בו כל-כך.
היא עטפה אותו במבט חרד, התחננה אל רוח-הקודש, וקנתה לה הרגל של עובדי-אלילים לומר את תפילותיה בכריעת ברך לפני התוכי.
לפעמים פגעה השמש שחדרה בעד האשנב בעין הזכוכית שלו והתיזה ממנה קרן אור זוהרת שהביאה אותה לידי אֶקסטזה.
היתה לה קצבה של שלוש מאות ושמונים פרנק שהניחה לה גברתה.
הגינה סיפקה לה ירקות.
אשר לבגדים, היה לה מה ללבוש עד סוף ימיה, וכדי לחסוך במאור היתה שוכבת לישון עם דמדומים.
היא כמעט ולא יצאה כלל מהבית, כדי שלא תצטרך לעבור על-פני החנות לממכר חפצים משומשים, שאחדים מהרהיטים הישנים היו מוצגים שם לראווה.
מאז תקפה אותה הסחרחורת היתה גוררת רגל אחת;
ומאחר שכוחה תש והלך, היתה אימא סימון, שחנות המכולת רוששה אותה, באה בוקר-בוקר לחטוב לה עצים ולשאוב מים.
עיניה כהו והלכו.
תריסי-העץ לא נפתחו עוד.
עברו שנים רבות.
והבית לא הושכר ולא נמכר.
מחשש שמא יגרשוה, לא ביקשה פליסיטה שייעשו תיקונים כלשהם.
קרשי הגג נרקבו והלכו;
ובאחד החורפים היה הכר שלמראשותיה רטוב כל הזמן.
אחרי הפסחא החלה לירוק דם.
אז קראה אמא סימון לרופא.
פליסיטה ביקשה לדעת מה מחלתה.
אבל מאחר שהיתה חירשת מכדי לשמוע, לא קלטה אלא את המלים:
"דלקת ריאות".
זה היה מוכר לה, והיא ענתה חרש:
"אה!
כמו לגברת," שכן נראָה לה טבעי שתלך בעקבות גברתה.
מועד הצבת השולחנות לחג לחם-הקודש קרב.
השולחן הראשון הועמד תמיד לרגלי הגבעה, השני לפני בית הדואר, והשלישי באמצע הרחוב בערך.
על השולחן הזה היתה תחרות ולבסוף בחרו נשות הקהילה בחצרה של מרת אוֹבּן.
הלחץ בחזהּ והקדחת החמירו.
פליסיטה דאבה על שאינה עושה כלום למען שולחן החג.
אילו לפחות יכלה לשים עליו משהו!
ואז עלה בדעתה התוכי.
אין זה יאֶה, התנגדו השכנות.
אבל הכומר נתן את הסכמתו;
והיא, מרוב אושר, הפצירה בו שיקבל לידיו, אחרי שתמות, את לולו, הנכס היחיד שלה.
מיום שלישי ועד שבת, ערב חג לחם-הקודש, הלכו ותכפו שיעוליה.
בערב היו פניה מכוּוצות, שפתיה דבקו לחניכיים, היא החלה להקיא;
ולמחרת, לפנות בוקר, הורע לה מאוד והיא ביקשה לקרוא לכומר.
שלוש זקנות עמדו אצלה בשעת המשיחה האחרונה.
אחר-כך הודיעה שיש לה צורך לדבר עם פַבּי.
הוא בא בבגדי חג, ולא הרגיש בנוח באווירת הנכאים הזאת.
"סלח לי," אמרה והתאמצה לפשוט את זרועה, "חשבתי שאתה הוא שהרגת אותו!"
איזה מין פטפוטים אלה?
לחשוד בו ברצח, באיש כמוהו!
והוא התרגז, עוד רגע היה מקים מהומה.
"הלא אתה רואה שהיא כבר לא שפויה בדעתה!"
מפעם לפעם דיברה פליסיטה אל צללים.
שלוש הזקנות הלכו להן.
אמא סימון אכלה את ארוחת-הצהריים.
כעבור שעה קלה לקחה את לולו והגישה אותו אל פליסיטה:
"זהו!
עכשיו תגידי לו שלום!"
אף-על-פי שהוא לא היה גווייה, התולעים אכלוהו;
אחת מכנפיו היתה שבורה, המילוי ביצבץ לו מבטנו.
אבל היא, שכבר היתה עיוורת, נשקה לו על מצחו ואימצה אותו אל לֶחיה.
אמא סימון שבה ונטלה אותו ממנה לשימו על שולחן החג.
ה האפרים הפיצו ריח קיץ;
זבובים זימזמו;
השמש הבהיקה את מי הנהר וחיממה את לוחות הצפחה.
אמא סימון, שחזרה לחדר, נרדמה בשקט.
צלצולי פעמון העירו אותה;
תפילת הערבית הסתיימה.
הזיותיה של פֶליסיטה שככו.
היא חשבה על התהלוכה ובתוך כך גם ראתה אותה, כאילו היא הולכת אחריה.
כל ילדי בית-הספר, זמרי המקהלה ומכבי-האש צעדו על המדרכות, ובאמצע הרחוב עברו בסך:
בראש, שומר הכנסייה חמוש ברומח שלו, השַמש ובידו צלב גדול, המורה המשגיח על הזאטוטים, הנזירה החרדה לילדותיה הקטנות;
שלוש מבין החמודות ביותר, מסורקות כמלאכים, פיזרו עלי ורדים בחלל האוויר;
הדיַאקוֹן בזרועות פרושות, ניצח על המוסיקה;
ושני מקטירי קטורת נסבו על כל צעד כלפי תיבת לחם-הקודש, שהאדון הכומר, בגלימת-המיסה היפה שלו, נשא אותה מתחת לחופת קטיפה ארגמנית, אחוזה בידי ארבעה גבאים.
המון אדם נהר מאחוריהם, בין יריעות הבד הלבנות המכסות את קירות הבתים;
והתהלוכה הגיעה אל רגלי הגבעה.
זיעה קרה ליחלחה את צדעיה של פליסיטה.
אמא סימון הספיגה אותם בפיסת בד ובתוך כך אמרה בלבה שיום אחד יבוא גם התור שלה.
רחש ההמון גבר, רגע היה חזק מאוד, והתרחק.
מטח צליפות הרעיד את השמשות.
הרכבים הם הנותנים כבוד לתיבת לחם-הקודש.
פליסיטה גילגלה את עיניה ואמרה, בקול רם ככל שיכלה:
"הוא בסדר?" חרדה לתוכי.
חבלי גסיסתה החלו.
חירחור, שתָכף והלך, הגביה את צלעותיה.
בועות קצף צצו בזוויות פיה, וכל גופה רעד.
כעבור שעה קלה נשמעה נהמת האוֹפיקלֵידים3, קולותיהם הצלולים של הילדים, וקולם העמוק של הגברים.
לפרקים נדם הכל, והלמות הצעדים, שפרחים עימעמוה, נשמעה כעדר העובר באחו.
הכמרים הופיעו בחצר.
אמא סימון טיפסה על כיסא כדי להגיע אל הצוהר העגול, וכך יכלה להשקיף על שולחן החג.
זרים ירוקים היו תלויים עליו והוא היה מקושט בתחרים אנגלי.
בתווך היתה מסגרת קטנה ובה שרידים מקודשים, בפינות היו שני ענפי תפוז פורחים, ולכל אורכו פמוטות כסף ואגרטלי חרסינה, שחמניות מיתמרות מהם, וחבצלות, ואדמונים, ואצבעוניות, ואגודות של בקעצורים.
תל הצבעים העזים הזה השתפל באלכסון מהמדרגה הראשונה עד לשטיח והלאה על המרצפות;
ודברים משונים צדו את העין.
מסכרת של כסף מוזהב עם כתר של סיגליות, עגילים משובצים אבני אלנסוֹן התנוצצו על מצע של טחבים, שני פרגודים סיניים הציגו לראווה את נופיהם.
לולו, מוסתר תחת ורדים, לא גילה אלא את מצחו הכחול, הדומה ללוחית של אבן-כַּחַל.
הגבאים, זמרי המקהלה והילדים נערכו בשלושת צדי החצר.
הכומר עלה לאטו במדרגות והניח על התחרים את שמש הזהב הגדולה שלו, הקורנת.
הכל כרעו על ברכיהם.
הושלך הס.
ובזיכי הקטורת, שנעו במלוא התנופה, החליקו על שרשרותיהם.
אד תכול עלה אל חדרה של פליסיטה.
היא שירבבה את נחיריה ושאפה אותו בחושניות מיסטית;
אחר-כך עצמה את עפעפיה.
שפתיה חייכו.
פעמיות לבה הואטו זו אחר זו, כל אחת עמומה מקודמתה, שקטה ממנה, כמעיין חרב והולך, כהד נמוג;
וכשהוציאה את נשמתה, נדמה לה שהיא רואה, בשמים הנפתחים, תוכי ענקי, מרחף מעל לראשה.
*מתוך הקובץ "שלושה סיפורים", עם עובד, 1992.יש לי חבר בן המקום שבא לבקרני מדי יום ביומו, כדבר מובן מאליו, בלי שום סיבה מיוחדת.
תמונותי הצבעוניות, פיסולי העץ שלי ,הדהימו אותו ומתשובותי לשאלותיו הוא למד דברים רבים ושונים.
אין יום שאני עובד והוא לא בא להתבונן בי.
באחד הימים הושטתי לו את המפסלת שלי והצעתי שיינסה כוחו בפיסול;
הוא הביט בי מופתע מאוד ואמר לי בפשטות ובכנות שאינני ככל האנשים, ועוד אמר לי - הראשון אולי בעולם כולו – שאני מביא תועלת לזולת.
ילד שכמותו!
צריך להיות ילד כדי לחשוב שאמן מביא תועלת כלשהי.איש צעיר זה היה יפה-תואר להפליא והתיידדנו מאוד.
פעמים לעת ערב, עודי נח מעמל יומי, היה ממטיר עלי את שאלותיו של פרא צעיר התאב לדעת רבות על אהבה באירופה, שאלות שלא אחת הביכו אותי.
יום אחד ביקשתי למצוא עץ אדמדם, גזיר עץ גדול למדי ולא חלול, כדי לפסל בו."צריך בשביל זה", אמר לי, "לעלות על ההר למקום אחד ששם אני מכיר כמה עצים יפים שאולי יתאימו לך.
אם תרצה אקח אותך לשם ושנינו יחד נביא אותו לכאן."
יצאנו לדרך השכם בבוקר.
השבילים האינדיאניים בטהיטי לא נועדו למעבר בני אירופה.
בגיא צר, בין שני הרים שאיש לא יסכון לטפס עליהם, מפכים מים בינות לצוקי סלעים שנעקרו מן הקרקע, נגולו מממנה, והם נחים על מקומם עד אשר יבוא שוב נחשול מים אדיר ויגולל אותם מטה מטה, הלאה הלאה, וחוזר חלילה עד בואם אל הים.
על שתי גדותיו של הנחל הזורם בשצף קצף במורד, מעין שבילים, גזעי עצים בערבוביה, שרכים מפלצתיים, והצמחייה, ככל שתעפיל מעלה לעבר מרכז האי, גדלה פרא יותר ויותר, צפופה ובלתי חדירה.שנינו פסענו עירומים, יריעת הפָּרֵאוֹ כרוכה למתנינו, בידנו הגרזן, צולחים פעם אחר פעם את הנחל כדי להתקדם כברת שביל שאיתר בן לוויתי, מן הסתם בחוש הריח, כה חבוי היה ובלתי נראה.
דממה מוחלטת, רק קול פכפוך המים הגונחים על הסלע, חדגוני כמו הדממה.
והיינו רק שנינו, שני חברים, הוא גבר עול ימים ואני כמעט זקן, בגופי ובנפשי, מתועבות הציוויליזציה, מאשליות אבודות.
גמישות גופו החייתית, חן אבריו החטובים, הוא צעד לפנַי חסר מין.
מנעוריו השופעים, מהתמזגותו המושלמת עם הטבע שאפפנו סביב, מכל אלה נבע מעין יופי, נדף ריח ניחוח [נואה נואה], והם שבו בחבלי קסמם את נפש האמן שלי.
מן החברות הזו שכה התהדקה, מן המשיכה ההדדית לפשוט ולמורכב, הנצו בי ניצני האהבה.
והיינו רק שנינו.
חשתי תחושה עמומה של פשע קרב ובא, תאווה לבלתי מוכר, הולדת הרוע.
הייתה גם לֵאות מתפקיד הזכר שמוטל עליו להיות חזק תמיד, לגונן;
לשאת עול כבד על כתפיו.
לו הייתי לרגע קט החלש, מי שאוהב ומציית.
התקרבתי, מתעלם מן החוק, רקותי הולמות בהתרגשות.
השביל הגיע לסופו, צריך היה לצלוח את הנחל;
ברגע זה נסב אלי בן לוויתי, חושף לפני את חזהו לראווה.
אנדרוגינוס נעלם:
שוב לא היה זה אלא גבר צעיר;
עיניו תמימות ומבטן צלול כמים.
בבת אחת ירדה עלי שלווה ובפעם הזאת התענגתי על צינתו של היובל, טבלתי במים נהנה מעינוגיהם.
"טוֹא טוֹא ("זה קר")", אמר לי.
" לא, לא", עניתי, והשלילה הזאת, כמענה לתאוותי מקודם, התגלגלה כהד נישא בהרים, בקשיות נחושה.
התקדמתי במרץ אל תוך מעבה היער שהלך ונעשה פראי יותר ויותר;
הילד המשיך בדרכו, מבט עינו צלול כמקודם.
הוא לא קלט דבר;
רק אני לבדי נשאתי בעוּלם של הרהורי התועבה שלי, תרבות שלמה הקדימה אותי בחטאיה, חינכה אותי.
הגענו למחוז חפצנו.
במקום זה התרחב הפער בין קירות ההרים שהיתמרו תלולים משני הצדדים, ומאחורי מסך של עצים עבותים מעין מישור חבוי אך לא שכוח.
עצים אחדים (אדמדמים) פרשו שם לרווחה את עלוותם האדירה.
שנינו יחד, שני פראים, תקפנו בגרזן עץ אדיר ממדים שנאלצנו להשחיתו כדי לכרות ממנו ענף שיהלום את מבוקשי.
הפלאתי מכותי בחמת זעם ובידיי המדממות כרתתי אברים בעץ, מכלה ומשחית בבלי דעת, מתענג על פראות אלימה הבאה על סיפוקה.ולקצב הלמות הגרזן, שרתי:
כרות בכף רגלך את כל היער כולו (יער התשוקות)    כרות בתוכך את אהבת עצמך כפי שידך, בסתו,    תקטוף את פרח הלוטוס.
כל כולו של מאגר התרבות הישן שלי אכן נהרס כליל.
חזרתי שלֵו ורגוע, מעתה חשתי עצמי אדם חדש, מאורי.
זחוחים נשאנו שנינו את העול הכבד, ושוב יכולתי להתבונן בהערצה בחיטובי גופו הנאים של ידידי הצעיר, הערצה שלווה, חיטובים מוצקים כאותו עץ שנשאנו.
העץ הדיף בושם ורדים, נואה נואה.
עם שובנו אחר-הצהרים היינו עייפים.
הוא אמר לי:
“אתה מרוצה?" “כן;" ובלבי חזרתי על המלה:
כן.
אכן הייתי, מכאן ואילך, שלֵו לחלוטין .מעולם לא חתכתי בגזיר העץ הזה, אף לא חתך קל שבקלים, בלי שיבליחו בי זכרונות של שלוות נפש מתוקה, של ריח בושם, של ניצחון ושל נעורים מתחדשים.
LES CERFS-VOLANTS VIE ET MORT D'EMILE AJAR, Romain Gary 1 המוזיאון הקטן בקלֶרי, המוקדש ליצירות אַמבּרוּאַז פלֶרי, שוב אינו בימינו אלא מוקד משיכה שני במעלה לתיירים.
רוב המבקרים בו סרים לשם לאחר סעודת-צהרים ב"קלו ז'ולי", שכל מדריכי צרפת מהללים אותה פה אחד כאחת משכיות- החמדה של ארצנו.
ועם-זאת מציינים המדריכים את דבר קיומו של המוזיאון וקובעים כי ראוי הוא שיבקרו בו.
בחמשת אולמיו אצורות מרבית יצירותיו של דודי אשר שרדו לאחר המלחמה, הכיבוש, קרבות השחרור וכל התלאות והתהפוכות שידע עמֵנוּ.
עפיפונים, ותהיה ארץ מוצאם אשר תהיה, שואבים את השראתם תמיד מאוצר הדימויים העממי, ומכאן הצביון הנאיבי משהו שיש להם לכולם.
עפיפוניו של אַמבּרוּאַז פלֶרי אינם יוצאים מכלל זה;
גם יצירי כפיו האחרונים, שעשאם בערוב ימיו, חותם של תמימות ורעננות טבוע בהם.
למרות ההתעני- ינות המועטה שהוא מעורר, אין צפויה למוזיאון סכנת סגירה, שכן קשור הוא בעבותות חזקים אל דברי ימי ארצנו.
אך רוב הימים שוממים אולמיו, כי חיים אנו עתה בתקופה שבה מבקשים הצרפתים לשכוח ולא לזכור דווקא.
תצלומו הנאה ביותר של אַמבּרוּאַז פלֶרי מתנוסס במבוֹאת המוזיאון.
הוא נראה בו בתלבושת של דוָר כפרי - כובע-מצחה עגול, מדים, נעלים גסות ותיק של עור על כרסו - בין עפיפון בדמות פרת-משה-רבנו ובין עפיפון גַאמבֶּטָה, שמראהו וגופו מעוצבים בדמות הכדור הפורח, שערך בו הלה את מעוֹפוֹ המפורסם מתוך פריס הנצורה.
ועוד רבים תצלומיו של האיש, שבמשך תקופה ממושכת נודע בכינוי "הדוָר המטורלל", שהרי רוב המבקרים בסדנתו ביקשו לצלמו, לשם ההיתול, ודודי נעתר להם בחפץ-לב.
מעולם לא חשש להיות לקלס ולא התאונן על שם-הלוַאי "הדוָר המטורלל" וגם לא על כינויו השני בפי הבריות:
"תמהוני לא-מזיק";
ואף שידע כי אנשי המקום קוֹראים לו "המטורף הזקן פלֶרי", דומה היה שהוא רואה בזה אות של הערכה דווקא.
בשנות השלושים, כשהתחילו יוצאים לדודי מוניטין, קם מַארסֶלֶן דוּפּרָה, בעליו של "קלו ז'ולי", והגה את הרעיון להדפיס גלויות-דואר ועליהן תצלום דודי לבוש בבגדי-השרד שלו ומוקף בעפיפוניו, והכתובת:
"קלֶרי.
הדוָר הכפרי המפורסם אַמבּרוּאַז פלֶרי ועפיפוניו".
לצערנו נדפסו כל הגלויות בשחור ולבן, ולכן אין בהן חן הצבעים והצורות, החביבות החייכנית, ומה שאפשר לכנותו "הקריצות", שהפריח הנורמנדי הזקן כלפי השמים.
אבי נפל במלחמת-העולם הראשונה, וכעבור זמן-מה הלכה לעולמה גם אמי.
במלחמה זו נספה גם רוֹבֶּר, האמצעי בשלושת האחים פלֶרי;
וגם דודי אַמבּרוּאַז יצא ממנה בשן ועין, כדור פילח את חזהו.
לשם בהירות הסיפור אוסיף, כי אבי-סבי, אַנטוּאַן, נפל על מתרסי הקומונה הפריסאית ואוֹמַר כי הסקירה הקצרה של עברנו, וביחוד שני שמותיהם של בני משפחת פלרי החרותים על האנדרטה לזכר הנופלים מאנשי קלרי, פעלה פעולה מכרעת על חיי אפוטרופסי.
הוא נשתנה תכלית שינוי ולא היה עוד האיש שהיה לפני מלחמת-העולם הראשונה, איש שיצא לו שם של מחרחר ריב.
הכול השתאו על לוחם זה, בעל עיטור הגבורה, שאינו מחמיץ עתה שום הזדמנות לעשות פומבי להשקפותיו כרודף-השלום, ללמד סניגוריה על סרבני-גיוס- מטעמי-מצפון ולהוקיע את האלימות לכל פניהָ, ובמבטו יוקדת אש, שייתכן כי לא היתה אלא השתקפות של אש-התמיד שעל קבר החייל האלמוני.
במראהו לא היה כל תו ענוג.
פניו המחוֹרצים היו נוקשים ונמרצים, שערו האפור היה קצרצר ושפמו העבות - מן הסוג המכונה "שפם גאלי", שהרי הצרפתים עדיין יש להם, השבח לאל, זיקה לזכרונותיהם ההיסטוריים, גם אם אין המדובר אלא בשיער.
הכל סברו ששב מן המלחמה "בהלם";
בכך גם ביארו את היותו לפציפיסט וגם את שגיונו - לבלות את מיטב זמנו במחיצת עפיפוניו, ה"ניַאמות" שלו, כך כינה אותם.
את המלה "ניַאמה" מצא באיזה ספר על אפריקה המַשוָנית, והוראתה בלשון המקום:
כל אשר נשאת רוח-חיים באפו - בני-אדם, זבובונים, אריות, רעיונות או פילים.
ודאי בחר במשלח-יד של דוָר כפרי מפני שעיטורו ושני הציונים- לשבח שלו הקנוּ לו זכות למשרה נוחה שכזאת, אך גם ייתכן כי זה היה, לדעתו, העיסוק היאה לאדם רודף-שלום.
פעמים רבות אמר לי:
"גם אתה, לוּדוֹ ילדי, אם תלמד כהלכה, אולי תוכל, ביום-מן-הימים, למצוא לך משרה בדואר."
שנים רבות עברו עד שלמדתי להבחין אצלו בין כובד-הראש והנאמנות העמוקה ובין הצד ההיתולי שבאָפיוֹ, אשר מקורו, כמדומה, במורשת המשותפת, שנדרשים לה הצרפתים כל-אימת שאובדים עשתונותיהם.
דודי נהג לומר כי "עפיפונים חייבים ללמוד לעוף, כמו כולם", וכשמלאו לי שבע שנים התחלתי נלוֶה אליו, אחרי הלימודים, אל מה שכינה "האימוּן" - לעתים בשדה על-יד לָה מוֹט, ולעתים מעט הלאה משם, על שפת "לָה ריגוֹל", ועמנו "ניַאמָה" שניחוח משובב נפש של דבק טרי עדיין נודף ממנו.
"יש להחזיק בהם בחזקה," הסביר לי, "כי הם מושכים ולפעמים נתלשים מהיד, נוסקים למרום, יוצאים לרדוף אחר תכלת השמים ונעלמים לעד, או מוחזרים לנו שבורים ורצוצים."
"אבל אם אחזיק בהם חזק מדי - האם לא אתעופף גם אני אִתּם?"
הוא חייך, וחיוכו הוסיף חביבות לשפמו המגודל.
"זה עלול לקרות," אמר, "ואתה היזהר שלא תעוף."
דודי קרא לעפיפוניו בשמות-חיבה:
"קרוקמיש", "באטי- פול", "קלופן-קלופאן ", "פאטאפוף", "זיגומאר", "פאלפ- יטאר", "אמאבל " - ואני לא ידעתי מדוע כך ולא אחרת, מדוע תיקרא הצפרדע הצוהלת, שגפיה מנופפות לך שלום ממרום, "טיטיב" דווקא ולא "קלאפוט", שהיה שמו של הדג שחייך חיוך רחב והרטיט באויר בשלל קשקשיו הכסופים וסנפיריו הורודים;
ומדוע זה העיף מעל לאחו הסמוך ללה מוט את "פופוטן" שלו לעתים קרובות יותר משהעיף את "מימיל", איש-מאדים שנתחבב עלי בעיניו העגולות ובכנפיו הדומות לאזנים שפירפ- רו להן שעה שעלה מעלה-מעלה.
אני סיגלתי לי היטב את תנועותיו, וכשהתחריתי בזה עם חברַי היתה ידי על העליונה תמיד, כששילח לאויר איזה "ניַאמה" בעל צורה לא נהירה לי, ביאר לי דודי ואמר:
"צריך לנסות לעשות עפיפונים שיהיו שונים בתכלית מכל מה שקיים, מכל מה שכבר מכירים.
דבר חדש לגמרי.
אבל אז צריך להחזיק בקצה החוט חזק יותר, כי אם מרפים הם יוצאים לרדוף אחר תכלת השמים, ובנפלם עלולים לגרום נזקים כבדים."
לפעמים נדמה לי כי העפיפון הוא המחזיק באמברואז פלרי בקצה החוט.
ימים רבים היה האהוב עלי מכל העפיפונים "פאטאפוף" החביב, שברגע שהתרומם אל על נמלאה בטנו אויר והתנפחה להפליא, ועם כל משב רוח קל שבקלים היה מקפץ ומכרכר וטלפיו טופחים טפיחות מצחיקות על כרסו;
ואת כל פעלוליו הנחה דודי בריפוי החוטים ובמיתוחם.
הוא הרשה ל"פאטאפוף" לישון במיטתו, כי על האדמה זקוק העפיפון לידידות בשפע;
כאן למטה הוא מקפח את צלמו ואת חייו, ורוחו נעכרת.
כדי שיפרח במלוא תפארתו זקוק הוא לגבהים, לאויר צח ולמרחבו שמים.
אפוטרופסי העביר את ימיו בשיטוט בדרכים לרגל תפקידו והיה מחלק לתושבים את דברי הדואר שלקח מדי בוקר בסניף המקומי.
אך בשובו מבית-הספר המרוחק משם חמישה קילומט- רים ראיתיו כמעט תמיד עומד במדיו בשדה לה אוט - כי זרמי האויר אצלנו נוחים יותר בשעות אחר-הצהרים - ועיניו נשואות למרום, אל אחד מ"מיודעיו" המפרפר לו גבוה מעל פני האדמה.
ואולם, כשאיבדנו יום אחד את "קאטרמא" הנפלא שלנו, בעל שנים-עשר המפרשים, שהרוח ניפחם בבת-אחת והוא נקרע מידו על דוללתו, עקב מבטו של דודי אחר יצירתו הנמוגה והולכת בתכלת השמים, ובעוד אני מתיפח בבכי, אמר לי:
"אל תבכה, לכך נוצר.
טוב לו במרומים."
למחרת בא איכר מאיכרי הסביבה, ובעגלת החציר שלו תלולית של עץ ונייר, כל מה ששרד מ"קאטרמר".
בן עשר הייתי כשהקדיש "לה גַאזֶט" של אונפלר כתבה כתובה בנימה היתולית ל"שכננו אמברואז פלרי, דַור הכפר קלרי, תמהוני חביב שעפיפוניו סופם שיוציאו שם ליישוב כתחרימים, כחרסינה וכתופינים, שבזכותם נתפרסמו ואלאנסין, לומוז' וקאמברה." דודי גזר את הכתבה, נתנה במסגרת ותלאה
על מסמר על קיר הסדנה.
"עיניך הרואות, אינני אדיש לתהילה," העיר וקרץ לי קריצה שובבה.
הכתבה ב"לה גאזט" והתצלום שנלוָה אליה הועתקו בעתון פריסי, ועד מהרה מָלא אסמנו, שמעתה הוסב שמו ונקרא סדנה, מבקרים והזמנות.
בעליו של "קלוֹ ז'וֹלי", חברו הותיק של דודי, המליץ גם הוא לפני לקוחותיו על "האטרקציה המקומית".
יום אחד נעצרה מכונית לפני חוָתנו, ויצא ממנה אדון כלוּל בהדרו.
רושם עז במיוחד עשו עלי שפמותיו, שהעפילו מזה ומזה עד אזניו, התמזגו עם פאות לחייו וכמו חצו לשנַיִם את פניו.
לימים נודע לי כי האיש היה האספן האנגלי החשוב לוֹרד האוּ.
נלוו אליו משרת וקַמטר, שבהיפתחו נגלו לעיני עפיפונים נפלאים מארצות שונות – בוּרמה, יפאן, סין והודו - ערוכים בוּרמה, יפאן, סין והודו - ערוכים בקפידה על בטנת קטיפה מיוחדת.
דודי הוזמן לזון את עיניו בהם והוא עשה זאת בלב שלם, כי לא היה בו אף שמץ של שוביניזם.
רק שגיון אחד קטן דבק בו;
הוא הכריז תמיד כי העפיפון עלה לגדולה בצרפת ב- 1789. לאחר שמנה דודי את שבחי המוצגים שהציג לפניו האספן האנגלי, הראה לו אחדות מיצירותיו שלו, וביניהן ויקטור הוּגו הנישא על העננים, עפיפון בהשראת התצלום המפורסם שצילם נאדאר - המשורר הממריא מעלה-
מעלה נראה בו כמין אל עליון.
לאחר שעה או שעתים של בדיקה ועיון ותשבחות הדדיות יצאו הישנים לשדה, בחרו איש-איש בעפיפונו וכה הנעימו לשמי נורמַנדי עד שבמהרה נקהלו אליהם כל ילדי הסביבה, שביקשו לקחת חלק בשמחה.
המוניטין של אַמברוּאַז פלרי גדלו בלי הרף, אך האיש לא זחה דעתו גם לאחר שה"גרַאנד דֶאוּאַזֶל" שלו, החבושה מצנפת פריגית - רפובליקני היה בכל רמ"ח ושס"ה - זכתה בפרס הראשון במפגש שנערך בנוֹז'אן והלורד האוּ הזמינו ללונדון, שם הציג אחדות מיצירותיו במופע שנערך בהייד פארק.
עלייתו של היטלר לשלטון והשתלטותו על חבל הריין התחילו מעכירות את האקלים המדיני באירופה, והמופע נמנה עם האירועים הרבים שנערכו באותם הימים לציון הברית בין צרפת לבריטניה.
שמור עמי תצלום מתוך ה"אילוּסטרֵיטד לונדון" ובו נראה אמברואז פלרי, ועמו "החירות המאירה את העולם", בין לורד האוּ לנסיך מוֵיילס.
לאחר גושפנקה כמעט רשמית זו שקיבל, נבחר אמברואז פלרי תחילה כחבר באגודת "עפיפוני צרפת" ואחרי-כן כנשיא-הכבוד של האגודה.
אורחים סקרנים נהרו אליו, ומספרם גדל והלך.
גבירות הדורות ואדונים הדורים, שבאו באוטומובילים מפריס לסעוד את לבם ב"קלו ז'ולי", נהגו לסור אלינו לאחר הסעודה ולבקש מן ה"אמן" שיציג לפניהם אחדים מיצירי-כפיו.
הגבירות ההדורות ישבו על הדשא והאדונים ההדורים עישנו סיגרים והתאמצו לשמור על הבעה של כובד-ראש, והכול זנו את עיניהם ב"דוָר המטורלל", האוחז ב"מוֹנטֵיין" או ב"השלום-עלי-אדמות" בקצה מיתרו ופולח את תכלת השמים במבט נוקב של יורד-ים מנוסה.
לבסוף התחלתי נותן דעתי על העלבון שבצחקוקי הגבירות ההדורות ובארשת העליונות שעל פני האדונים ההדורים, ולא אחת גם קלטה אזני הערות - עתים לגלגניות, עתים חמלניות.
"אומרים שדעתו אינה צלולה לחלוטין.
פגז גרם לו הלם במלחמת-העולם הראשונה.
- הוא מתחזה כרודף-שלום וכסרבן-מלחמה-מטעמי- מצפון, ואני סבור שהוא בעצם איש ממולח, המפליא לעשות פרסומת לעצמו.
- אפשר למות מצחוק ממנו!
– מארסֶלֶן דופרה צדק בהחלט, האיש מרתק!
אינך סבור שבשערו האפור הקצרצר ובשפמו הוא דומה למרשאל ליוֹטֶה?
- במבטו יש איזו אי-שפיות, - כמובן, יקירה, זהו להט היצירה!" אחרי-כן קנו
עפיפון כשם שקונה לו אדם כרטיס לאיזה מופע, וללא גינונים השליכוהו אל תא המטען של המכונית.
הדבר ציער את דודי, אף שבשעה שהתמכר לתשוקתו נעשה תמיד אדיש לכל הסובב אותו ולא הבחין כי אחדים ממבקרינו צוחקים לו.
יום אחד שבתי הביתה נזעם מן ההערות ששמעתי בשעה שהשיט אפוטרופסי את חביבו מאז - עפיפון ז'ן-ז'ק רוסו שכנפיו דומות לספרים פתוחים שהרוח מעלעלת בהם, ולא יכולתי לחשות עוד.
הלכתי אחריו בצעדים רחבים, זעוף גבינים, ידי המאוגרפות תחובות בכיסי ורגלי בוטשות בקרקע בטישות כה עזות עד שנשמטו גרבי הארוכים.
"דודי, הפריסאים הללו לעגו לך.
הם כינו אותך משוגע זקן."
אמברואז פלרי נעצר, ניכר בו שאינו נעלב כלל, אלא שבע-רצון דווקא.
"אה, האומנם- כך אמרו?"
ואז הטחתי בו ממרומי מאה וארבעים הסנטימטרים של קומתי את המשפט ששמעתי מפי מארסלן דופרה על זוג לקוחות שהתרעמו על החשבון:
"הם אנשים פחותי-ערך."
"אין אנשים פחותי-ערך," אמר דודי.
והוא נרכן, הניח בעדינות את ז'ן-ז'ק רוסו על העשב והתיַשב.
ואני באתי וישבתי לצדו.
"כך, הם כינו אותי משוגע...
ובכן, שער בנפשך שהגבירות ההדורות והאדונים ההדורים צודקים.
אדם המקדיש את חייו לעפיפונים, אי-אפשר שאין בו גרעין של טירוף.
אלא שהכול ענין של פירוש.
יש המכנים זאת 'גרעין של טירוף', ואחרים מגדירים זאת כ'ניצוץ של קדושה'.
לעתים קשה להבחין בין השנַים.
אך אם אוהב אתה מישהו או משהו באמת ובתמים, הקדש לו את כל אשר לך ואת כל אשר בך, ולכל השאר הנח..."
עליצות חפזה-עברה על שפמו העבוֹת.
"הנה, לודו, זאת עליך לדעת, אם רצונך להיעשות פקיד טוב במשרד הדואר."
2 חוָתנו היא נחלתם של בני פלרי מאז הקימה אחד מאבות המשפחה, זמן קצר לאחר מה שבימי סבי עדיין כינוהו במשפחתנו "המאורעות".
יום אחד נתעוררה בי הסקרנות לדעת מה היו "המאורעות" הללו, ודודי ביאר שהכוונה למהפכת 1789.
כך למדתי לדעת כי נתברכנו בזכּרון ארוך.
"כן, איני יודע אם זו תוצאה של חינוך החובה הממלכתי, אך עובדה היא כי מאז ומעולם הצטיינו בני פלרי בזכרון היסטורי מופלג.
סבורני שאיש מאתנו לא שכח מעודו דבר מכל מה שלמד.
סבי נהג לדרוש מאתנו שנדקלם את הצהרת זכויות האדם.
והרגל זה השתרש בי עמוק כל-כך, שלעתים אני עושה זאת מבלי-משים עד עצם היום הזה."
באותם ימים - עשר שנים מלאו לי אז - נתחוור לי שזכרוני שלי, אף שעדיין לא קנה לו צביון "היסטורי", נעשה מקור פליאה, ולימים מקור דאגה, למורי מר אֶרבּיֶה, זמר-באס לעת-מצוא במקהלת קלרי.
על-נקלה אצרתי בזכרוני כל מה שלמדתי - יכולתי לדקלם מן הזכרון דפים שלמים מספר הלימוד שלי לאחר שקראתים פעם אחת או שתי פעמים - וכן חוננתי ביכולת מדהימה לחשב חשבונות בעל-פה;
לדעתו העידו כל אלה על איזה פגם מוחי ולא על סגולות, אפילו יוצאות-דופן, של תלמיד מעולה.
ונטייתו לחשוד במה שלא כינה מעולם "כשרונותי" אלא "תכונות מולדות" - מלים אלה הגה בנעימה כה קודרת, עד שכמעט עוררו בי רגש אשם - גברה פי כמה משום שהלא ידוע היה לכול כי דודי לוקה ב"גרעין של טירוף", ונראה כי גם אני נגוע באיזה מוּם תורשתי העלול להימצא הרה-אסון.
האמרה השגורה ביותר בפי מר אֶרבּיֶה היתה:
"הכול במידה," וכשהגה מלים אלו, שנשמעו כאזהרה מפורשת, סקר אותי בחומרה.
כאשר "תכונותי המוּלָדות" נעשו מנקרות עינים כל-כך, שבא חבר והלשין עלי כי זכיתי בהתערבות ושילשלתי לכיסי סכום הגון לאחר שדיקלמתי בעל-פה עשרה דפים ממדריך-הרכבות, נודע לי כי בדברו עלי השתמש או אֶרבּיֶה בביטוי "מפלצת קטנה".
אחרי-כן הוצאתי שָרשים ובמהירות הבזק עשיתי תרגילי כפל ארוכים-ארוכים והכול בעל-פה - ובכך אך החמרתי את מצבי.
מר אֶרבּיֶה בא ללָה מוֹט, דיבר ארוכות עם דודי ויעץ לו שיקחני עמו לפריס כדי שאיבָּדק שם בידי מומחה.
אָזני הצמודה אל הדלת לא איבדה אף הגה מן השיחה.
"שמע, אמברוּאז, היכולת שלו אינה נורמלית.
ראינו ילדים מחוננים שהפליאו לחשב בעל-פה וסופם שנעשו מפגרים;
כבר היו דברים מעולם.
מציגים אותם לראוָה על במות בידור, וזה הכּוֹל.
מדור אחד במוחם מתפתח באופן מדהים, אך בכל השאר הם נעשים מטומטמים גמורים.
במצבו עתה כמעט יכול לוּדוֹביק לעמוד בבחינות הכניסה לטכניון."
"אכן, מוזר," אמר דודי.
"אצלנו, במשפחת פלרי, מפותח בדרך-כלל הזכרון ההיסטורי דווקא.
אחד מאתנו אף הוצא להורג בימי הקוֹמוּנה."
"איני רואה אה הקשר."
"עוד אחד שזכר."
"מה זכר?"
דודי נאלם דום לשעה קצרה.
"הכּוֹל, מן-הסתם," אמר לבסוף.
"אינך בא וטוען כי אבי-אבותיך נורה למוות בגלל עודף זכרון?"
"זאת בדיוק אני טוען.
ודאי ידע בעל-פה כל מה שעבר על העם הצרפתי במרוצת הדורות."
"סלח לי, אמברואז, על דברַי, אבל מכירים אותך אצלנו כ...
הבה נאמר, בעל-הזיות, אבל לא בענין עפיפוניך באתי לדון אתך."
"טוב, בסדר, גם אני מפגר.
ובכן מה?"
"באתי להזהירך, כי לוּדוֹ הקטן ניחן בכוח זכרון שאינו לפי גילו, ובעצם גם לא לפי כל גיל אחר.
הוא דיקלם בעל-פה עשרה עמודים מתוך מדריך-הרכבות.
הוא מכפיל בעל-פה שני מספרים של ארבע-עשרה ספרות."
"מסתבר, אפוא, שאצלו מתבטא הדבר במספרים.
נראה שהוא אינו לוקה בזכרון היסטורי.
אולי בזכות זה לא יוצא להורג בהזדמנות הבאה."
"איזו הזדמנות באה?"
"אני יודע?
הרי תמיד באה איזו הזדמנות."
"אתה צריך להביא אותו לרופא."
"שמע-נא, אֶרבּיֶה, אתה מתחיל לעצבן אותי.
אילו היה אחייני נורמלי באמת, הרי היה מטומטם.
להתראות, וחן-חן לך על הביקור.
אני יודע שכוונתך טובה.
אגב, אמור לי, הוא מוכשר להיסטוריה כמו לחשבון?"
"אני אומר לך שוב, אמברואז, לא מדובר כאן בכשרון.
גם לא בשכל.
שכל אינו יכול ללא חשיבה הגיונית.
אני מדגיש:
חשיבה הגיונית .
והנה, מבחינה זו אין חשיבתו הגיונית יותר או פחות מחשיבתם של יתר הזאטוטים בני גילו.
אשר לתולדות צרפת, הוא יכול לדקלמן מאלף עד תו."
נשתררה דומיה ממושכת יותר, ואחר-כך שמעתי את דודי מצווח בקולי-קולות:
"עד תו?
איזה תו?
אה, היא כבר הגיעה לתו?"
בפי מר אֶרבּיֶה לא היה כל מענה.
לאחר תבוסת 1940, כשהתו נסתמן בבירור באופק, הירהרתי לא אחת בשיחה זו.
היחיד מבין מורי שלא נראה מודאג כלל מ"תכונותי המוּלדוֹת" היה מורי לצרפתית מר פֶּנדֶר.
רק פעם אחת ניכר בו שהוא כועס, זה היה בשעה שדיקלמתי את "הקונקויסטאדורים".
כה להוט הייתי להתעלות על עצמי שהתחלתי מן הסוף ואמרתי את טורי השיר למפרע, מסופם אל תחילתם.
ומר פֶּנדֶר הפסיק אותי ונזף בי בנפנוף אצבע.
"לודוביק חביבי, איני יודע אם זו דרכך להכשיר את עצמך למה שצפוי, כמדומה, לכולנו, כלומר, לחיים מהופכים בעולם הפוך, אך על השירה, לפחות, חוס-נא, בבקשה ממך."
מר פנדר הוא שהטיל עלינו כעבור זמן-מה לכתוב חיבור בנושא, שלזכרו נודעה חשיבות מסוימת בחיי:
"בחנו את שני הביטויים:
'להישאר בחיים' ו'להישאר שפוי', עִרכו השוָאה ביניהם וציינו אם קיימת, לדעתכם, איזו סתירה בין שני המושגים."
יש להודות כי פנייתו של מר אֶרבּיֶה אל דודי כדי לשתפו בחששותיו לי שמא לא תתלווה אל הקלוּת שבה אצרתי כל דבר בזכרוני גם התפתחות של בגרות הנפש, שיקול-הדעת והשכל הישר, לא היה מעשה נוֹאל מעיקרו.
ייתכן כי זו, במידת-מה, מנת-חלקם של כל הלוקים בעודף זכרון, וראיה לכך נמצאה לנו כעבור שנים-מספר, שעה שצרפתים כה רבים נספו במחנות או נורו למוות.
3 חוָתנו עמדה בקצה הכפרון קלו, בפאתי יער-וואַני ששרכים ורתמים משמשים בו בערבוביה, וחיים בו צבאים וחזירי-בר.
משם והלאה משתרעות הבּצוֹת, ושם מושלת שלוָתם של ברווזי-הבר, כלבי-הנהר, הברבורים והשפיריות.
לה מוֹט היתה מקום מבודד למדי.
שכנינו הקרובים ביותר, מהלך חצי שעה ומעלה מן החוָה, היו משפחת קאיֶה:
ז'אנו קאיֶה הקטן היה צעיר ממני בשנתים, ובעיניו הייתי אני "המבוגר";
הוריו ניהלו מחלבה בעיר;
סבו גַסטוֹן, שאחת מרגליו נקטעה בתאונת-עבודה במנסרה, היה כַּוורן.
מהלאה להם התגוררה משפחת מַאניַאר;
אב, בן ושתי בנות, בתולות זקנות, אנשים קדורניים ואדישים לכל מה שאינו נוגע לפרות, חמאה ושדות, שלא דיברו עם איש מעולם.
"או רק בשביל להגיד או לשאול מחיר," היה רוטן גסטון קאיֶה.
ועוד הלאה, בין לה מוט לקלֶרי, עמדו רק חווֹת מוניֶה וסימון, שילדיהן היו חברי לספסל הלימודים.
את חָרשי הסביבה, גם את מסתריהם הצפונים ביותר, הכרתי לפני ולפנים.
דודי עזר לי להקים בירכתי אחד הגאיות, במקום הקרוי "המעיָן העתיק", ויגוַאם של אינדיאנים, סוכת ענפים מחופה שעוָנית, ובה התיַחדתי עם ספרי אוליבר קרווּד ופֶנימוֹר קוּפֶּר לחלום על אפאשים וסיוּאים או להתגונן עד הכדור יאחרון מפני כוחות אויב הצרים עלי;
וכפי שמחייבת המסורת, נלחמתי תמיד מלחמת "מעטים נגד רבים".
יום אחד, באמצע יוני לאחר שהשבעתי את גרגרנותי והתנמנמתי, פקחתי פתאום את עיני וראיתי לפני ילדונת בלונדית, חבושה כובע-קש רחב-תיתורה סוקרת אותי בחומרה.
מתחת לענפים שיחקו השמש והצל, ועד עצם היום הזה, לאחר שנים רבות כל-כך, נדמה לי כי משחקי האור והצל סביב ללילה לא חדלו מעולם, באותו רגע של התפעמות, שאז לא הבנתי את טיבה ואת סיבתה, ניתנה לי כאין התראה.
בהיסח-הדעת, מחמת איזה כוח פנימי - סופית ונחרצת, אלא שבשעת מעשה לא היה לי אפילו מושג קל שבקלים כי כך הוא:
חופן תותים הושטתי להתגלות הבלונדית חמורת-הסבר.
אך לא נחלצתי מידה בקלות כה רבה.
הילדונת התיַשבה לה לצדי, ובלי לשעות למנחתי הניחה ידה על הסל כולו.
כך נקבעו התפקידים לצמיתות.
כשלא נותרו עוד על קרקעית הסל אלא תותים ספורים, השיבה אותו לי וקבעה בנעימה ברורה של קובלנה:
"זה יותר טעים עם סוכר."
לא היתה לי ברירה ולכן גם לא היססתי.
קפצתי על רגלי, דרך חֳרשים ושדות דהרתי כחץ מקשת עד לָה מוֹט, פרצתי כפגז למטבח, גרפתי סוכר מתוך קופסת-הקרטון שעל המדף ובאותה דהרה עצמה עשיתי את הדרך בחזרה.
היא עדיין היתה שם, יושבת, כובעה מונח לידה בעשב, ומתבוננת בפרת-משה-רבנו שעל גב ידה.
הושטתי לה את הסוכר.
"אני כבר לא רוצה יותר.
אבל זה נחמד מצדך."
"נשאיר את הסוכר כאן, ונשוב מחר," אמרתי בהשראת היאוש.
"אולי.
מה שמך?"
"לודו.
ואת?"
פרת-משה-רבנו פרחה לה.
"עוד איננו מכירים זה את זה די.
אולי אגיד לך את שמי באחד הימים.
אני די מסתורית, תדע לך.
ייתכן כי לעולם לא נתראה עוד.
מה עושים הוריך?"
"אין לי הורים.
אני חי אצל דודי."
"ומה הוא עושה?"
חשתי במעורפל כי "דוָר כפרי" תהיה תשובה בלתי-מספקת.
"הוא רב-עפיפונים," אמרתי.
ניכר בה כי התשובה עשתה עליה רושם.
"מה זאת אומרת?"
"זה כמו רב-חובל, אבל בשמים."
שעה קלה הירהרה ואחרי-כן קמה.
"אולי אשוב מחר," אמרה.
"איני יודעת.
אי-אפשר לצפות מראש את מעשי.
בן כמה אתה?"
"בקרוב אהיה בן עשר."
"הו, אתה נורא צעיר בשבילי.
אני בת אחת-עשרה וחצי.
אבל אני די אוהבת תותי-יער.
חכה לי כאן מחר, באותה השעה.
אבוא, אם לא אמצא לי ענין יותר משעשע."
אחר-כך העיפה בי עוד מבט שכולו חומרה, והלכה לה.
למחרת ליקטתי שלושה קילוגרמים של תותים לפחות.
ומדי כמה דקות רצתי לבדוק אם באה.
אך היא לא הופיעה.
לא באותו יום ולא למחרת ואף לא כעבור יומים.
יום-יום חיכיתי לה.
כל יוני, יולי, אוגוסט וספטמבר.
תחילה השלכתי יהבי על תותי-הבר, אחרי-כן על האוכמניות ועל הפטל, ולבסוף על הפטריות.
חבלי-ציפיה כמו אלה לא ידעתי עוד אלא בין 1940 ל- 1944, בזמן הכיבוש, שעה שיִחלתי לשובה של צרפת.
גם לאחר שהלכו להן הפטריות, הוספתי לשוב אל מקום פגישתנו ביער.
חלפה שנה אחת, ועוד אחת, ושלישית, ונוכחתי לדעת כי מר ארביה לא טעה לגמרי כשבא להַתרוֹת בדודי שיש בזכרוני דבר מדאיג.
אין ספק שבני פלרי לקו באיזה מום מלידה:
נשללה מהם סגולת השכחה המנחמת.
למדתי, עזרתי לאפוטרופסי בסדנתו, אך כמעט יום-יום באה לארוח לי לחברה ילדונת בלונדית בשמלה לבנה, ובידה כובע-קש רחב-תיתורה.
אמנם כן, זה היה מקרה של "עודף זכרון";
מר אֶרבּיֶה הגדיר יפה תכונה זו, אף כי הוא עצמו לא לקה בה כלל וכלל, ובתקופת הנאצים הקפיד להתרחק מכל מה שהסתמך במידה כה נלהבת וכה מסוכנת על הזכרון.
עוד שלוש או ארבע שנים לאחר פגישתנו, בימי ביכורי התותים, מילאתי לא אחת את סלי, התפרקדתי מתחת לאשורים, עשיתי את זרועותי השלובות משענת לערפי ועצמתי את עיני כדי לעודדה לבוא אלי במפתיע.
גם את קופסת הסוכר לא שכחתי.
ברבות הימים נוסף לכך, כמובן, מֵימד של שעשוע.
התחלתי מבין את מה שכינה דודי "המרדף אחר תכלת השמים", ולמדתי ללגלג על עצמי ועל עודף הזכרון שלי.
4 בזכות הֶיתּר מיוחד, שקיבלתי על-פי תעודת-זהות "מתוקנת" בידי מזכיר המועצה מר ז'וליאק, ולפיה כבר מלאו לי חמש-עשרה שנה, עמדתי בבחינות הבגרות בגיל ארבע-עשרה.
עדיין לא ידעתי מה אעשה עם עצמי.
אך בינתים הניעו כשרונותי בתחום החשבון את מארסֶלֶן דוּפּרָה להפקיד בידי את הנהלת-החשבונות של מסעדת "קלוֹ ז'וֹלי", ופעמים בשבוע הייתי הולך לשם.
קראתי כל דבר שנקלע לידי, מסיפורי העלילה המחורזים של ימי-הבינים ועד ספרים כגון "האש" לבארביס ו"במערב אין כל חדש" לאריך מריה רֶמארק, שקיבלתי מתנה מדודי.
ואולם בדרך-כלל נמנע אמברוּאז פלֶרי מליעץ לי אילו ספרים לקרוא, וזאת מפני שסמך על חינוך החובה הממלכתי, ובעיקר, דומני, על הדבר שהיה תמיד - גם בימים ההם, גם לפניהם וגם אחריהם, שנוי במחלוקת, אף-על-פי שדודי ראה בו עובדה בדוקה, הלא היא אָפיָן המוּלָד של התכונות הנרכשות, "וביחוּד," כך נהג להוסיף, "אצלנו."
שנים רבות כבר עברו מאז פרש ממשרתו, אך על-פי עצתו הנמרצת של מארסלו דופרה לבש את מדי הדוָר הכפרי בכל פעם שבאו אליו מבקרים.
בעליו של "קלו ז'ולי" נֵיחַן במה שהיו מכנים עתה חוש מפותח ל"יחסי-ציבור".
"הָבן, אַמבּרוּאַז, היית לאגדה, ועתה חייב אתה לשמור עליה מכל פגע.
אני יודע יפה שהדבר אינו חשוב בעיניך, אך זו חובתך לצרפת.
לעתים קרובות הלקוחות שואלים אותי:
'מה שלום הדוָר המפורסם פלרי, העודנו כאן עם העפיפונים שלו?
אפשר לבקר אצלו?' הלא אתה מוכר אותם, את הקשקושים שלך,
ומתפרנס מהם.
עליך לשמור אפוא על דמותך העסקית.
יום אחד עוד יאמרו 'הדוָר פלרי', כמו שאומרים 'המוֹכֵס רוּסוֹ'.
גם אני, כשאני יוצא לדבר עם הלקוחות, מקפיד לחבוש את המצנפת הלבנה וללבוש את מקטורן-הטבחים שלי, כי בדמות זו אני רוצה שיראו אותי."
מארסלן דופרה אמנם היה ידיד ותיק, ואף-על-פי-כן לא קסמו כלל לדודי הכרכורים הללו שהציע לו.
כמה מריבות קולניות נתגלעו ביניהם.
בעליו של "קלו ז'ולי" היה בעיניו שלו כמין אישיוּת לאומית, ורק את פוּאַן איש ויֶן, את פיק איש וַאלַאנס ואת דוּמֶן איש סוֹליֶה ראה כשוִים לו בערכם.
איש בעל הדרת-כבוד היה, מקריח במקצת, ולו עינים צלולות מבט, כחולות כפלדה.
שפם דק שיוָה לו חזות תקיפה, בעמידתו היתה איזו צבאיות שסיגלה לו מן-הסתם בשנים שעשה בחפירות, בזמן מלחמת-העולם הראשונה.
בשנות השלושים עדיין לא חשבה צרפת למצוא לה באמנות הבישול המפוארת שלה מקום מיוחד להתגדר בו, ומארסלן דופרה סבר לתומו שאינו זוכה להכרה הראויה לו.
"היחיד המבין ללבי הוא אֶדוּאַר אֶריוֹ.
לפני כמה ימים אמר לי, בצאתו מכאן:
'בכל פעם שאני בא הנה מתעודדת רוחי.
איני יודע מה צופן לנו העתיד, אך אין לי ספק ש'קלו ז'ולי' תעבור בשלום את הכּוֹל.
ועם-זאת, מארסלן, בענין עיטור לגיון-הכבוד שלך, עוד עליך לחכות זמן-מה.
צרפת יש לה עדיין שפע של אוצרות תרבות, ולכן אחדות מסגולותיה הצנועות יותר נדחקות לקרן-זוית.' הנה, כדברים האלה אמר לי אֶריוֹ.
אם כן, אמברואז, עשה לי נחת-רוח.
בכל האזור הזה ידועים רק אתה ואני.
האמן לי, אם מפעם לפעם תלבש את מַדי-הדוָר שלך, בשביל הלקוחות, לא תיראה כמו בקוֹרדרוֹי המזובל הזה."
לבסוף היה דודי פורץ בצחוק.
ואני שמחתי תמיד לראות את קמטוטי טוב-הלב המרטיטים בעליצות, עולים בפניו.
"אה, מארסלן החביב שלנו!
איזה נטל כבד מטילה הגדולה על כתפיו.
אבל, מה לעשות, יש אידה של צדק בדבריו - כדאי להקריב קרבן קטן של כבוד עצמי כדי לעשות נפשות לאמנות העפיפונים שוחרת-השלום!"
ואולם, כשלבש דודי מפעם לפעם את מדי הדוָר הכפרי הישנים שלו, עשה זאת, דומני, בלא סלידה.
לבוש כך יצא אל השדה מוקף ילדים, אשר שנים-שלושה מהם באו תדיר ללה מוֹט אחרי הלימודים לצפות ב"אימונים".
כפי שכבר סיפרתי, נבחר אמברואז כנשיא-הכבוד של אגודת "עפיפוני צרפת", אגודה שהתפטר ממנה, השד יודע מדוע, לאחר מינכן.
מעולם לא הבנתי איך יכול פציפיסט מושבע כמוהו לחוש זעם כה רב ודכאון כה עמוק בשעה שהשלום - אף כי רבים כינוהו "שלום של חרפה" - ניצל במינכן.
מן-הסתם שוב היה בעוכריו כוח זכרונם ההיסטורי הארור של בני פלרי.
גם זכרוני שלי לא אמר נואש.
מדי קיץ שבתי אל חורש הזכרון.
חקרתי בקרב תושבי הסביבה וידעתי כי לא "רוח- רפאים" תיעתעה בחושי, כפי שנטיתי לחשוב מדי פעם.
אֶלִיזַבּת דֶה בּרוֹניצקָה היתה שרירה וקיימת;
הוריה היו בעלי "אחוזת האוָזים" שעל הדרך מקלו לקלֶרי.
בלכתי לבית-הספר עברתי יום-יום על-פני חומותיה.
זה קיצים רבים לא באו לנורמנדי, ומפי דודי נודע לי כי דברי הדואר המיועדים להם נשלחים לפולין, אל אחוזתם שעל חוף הים הבאלטי, לא הרחק מן העיר החָפשית גדאנסק, שאז נודעה יותר בשם דאנציג.
איש לא ידע אם עוד ישובו לכאן אי-פעם.
"אין זה העפיפון הראשון אף לא האחרון שתאבד בימי חייך, לודו," אמר לי דודי, כשראני שב מן החורש ובידי סל התותים שנשאר מלא, להוָתי.
לא קיויתי עוד למאומה, ואף-על-פי שהמשחק נעשה ילדותי קצת לנער בן ארבע-עשרה, ראיתי לנגד עיני דוגמה חיה של אדם מבוגר שהשכיל לאצור בחוּבּוֹ אותו חלק של התמימות, אשר רק הזדקנות שאינה עולה יפה הופכת אותה לחָכמה.
ארבע שנים כבר חלפו מאז ראיתי את זו שכיניתי "הפולניה הקטנה שלי", אך בזכרוני נשארה ללא דופי.
כה עדינים היו תוֵי פניה עד כי השתוקקת לחפנם בכף-ידך ותנועותיה הערניות והתואמות אף איפשרו לי להצטיין בבחינת הבגרות בפילוסו- פיה.
במבחן בעל-פה בחרתי באסתטיקה, והבוחן, שודאי היה מרוט עצבים לאחר יום עבודה, אמר לי:
"רק שאלה אחת אשאל אותך ואבקשך להשיב לי עליה במלה אחת ויחידה.
מה מאפיין את החֵן?"
הירהרתי בפולניה הקטנה שלי, בצוארה, בזרועותיה, ברפרוף שערה, והשבתי בלי היסוס:
"התנועה."
קיבלתי תשע-עשרה נקודות מתוך עשרים.
אני חב אפוא את תעודת-הבגרות לאהבה.
חוץ מז'אנו קאיֶה, שבא לעתים וישב לו בקרן-זוית והביט עלי בעגמומיות קלה - יום אחד אף אמר לי בקנאה:
"אתה, לפחות, יש לך מישהו," - לא התרועעתי עם שום אדם.
נעשיתי אדיש לכל הסובב אותי, כמעט כבני משפחת מאניַאר.
לעתים הצטלבו דרכינו - הייתי פוגש אותם, את האב, הבן ושתי הבנות, על עגלתם המיטלטלת בדרכה אל השוק.
בכל פעם בירכתים לשלום, אך הם לא השיבו לי ברכה מעולם.
בראשית יולי 1936 מצאתי את עצמי ישוב על הדשא ולצדי סל התותים.
קראתי בשיריו של ז'וֹזֶה מריה דה אֶרֶדיָה, שעד עצם היום אני סבור כי נשתכח שלא בצדק.
לפנַי, בין האשורים, כרויה היתה מנהרה נוהרת, והאור התפלש בעפר כחתול נהנתן.
מן הבִּצה הסמוכה פרחו מפעם לפעם כמה יַרגָזים מבוהלים.
הרמתי את עיני, והנה היא לפנַי, נערה שארבע השנים שחלפו נהגו עמה בחסד, שהיה כמין אות הוקרה לזכרוני.
לבי ניתַּר בחזי, גרוני נשנק וקפאתי דום.
כששככה התרגשותי הנחתי מידי אט-אט את ספרי.
היא אך שבה באיחור קל, זה הכול.
"שמעתי שאתה מחכה לי כבר ארבע שנים..."
היא צחקה.
"אפילו את הסוכר לא שכחת!"
"אף פעם איני שוכח כלום."
"ואני שוכחת הכול בקלות רבה.
אפילו את שמך אינני זוכרת."
הנחתי לה לשחק.
אם יודעת היא שחיפשתי אותה ללא ליאות, היא ודאי גם יודעת מי אני.
"חכה, תן לי לחשוב...
אה, כן, שמך לוּדוֹביק.
לודו.
אתה בנו של הדוָר המפורסם אמברואז פלרי."
"אחיינו."
הושטתי לה את סלסלת התותים.
היא טעמה אחד מהם, התיַשבה לידי ולקחה את ספרי.
"אלוהים אדירים, ז'וזה מריה דה ארדיה!
הלא התיַשן כל-כך!
כדאי שתקרא את רֶמבּו ואַפולינֶר."
לא היתה לי ברירה ודיקלמתי:
תועה הנפש האלוהית על נימתה הרוטטת של זו שכונתה מתיקותו בת-אַנז'ו וחרדת האהבה את לבה הנבוך לופתת.
וקולו הנישא על כנפי הרוח, הרחק ממנה, מן האשה הבוגדת, את השיר ששר לזורה הבר, אולי גם ילטפנה.
היא קיבלה זאת כמחמאה ונראתה מרוצה מעצמה.
"הגננים שלנו אמרו לי שבאת ושאלת אותם שאלות כדי להיוָדע אם אשוב.
זאת אהבה יוקדת, אם איני טועה."
ברור היה לי שאם לא אשיב מלחמה שערה דיני נגזר.
"אַת יודעת, הדרך הטובה ביותר לשכוח מישהו היא, לעתים, להיפגש עמו שוב."
"סליחה!
אַל תיעלב.
התלוצצתי.
וזה נכון מה שאומרים, שכולם כאלה?"
סוף עמוד 27 אין לי כל חדש.
כבר שמונה שנים כמעט.
בהתחלה עוד היו לי תקוות גדולות.
לא יכולתי לתפוס שהיא נעלמה לתמיד.
הייתי בטוח שהיא תחזור, שיום אחד אשמע את קולה בחדר המדרגות;
היא תיכנס ותגיד, "אלוהים, איזה דבר!
אילו ידעתי, הייתי נשארת במיטה באותו בוקר." דמיינתי כל פרט.
רג'ינה ירדה לקנות משהו, שתי כרישות, חצי קילו לפת, גזרים וכמה בצלים ירוקים, סיפור של עשרים דקות, ובדרך הביתה עצרה בבית קפה.
היא נשארה לאכול ארוחת בוקר כיוון שפגשה שם חברה, היא מתעכבת כי זו חברת ילדות, בחורה משם, "בתקופה ההיא לא היה אפשר להפריד בינינו, היינו כמו אחיות ואני אפילו לא זוכרת איך ניתק הקשר." רג'ינה הרגישה רע, לקחו אותה לבית חולים, זה לא היה הקפה השכונתי שבו כולם מכירים אותה, אלא בית קפה מרוחק יותר, מחוץ לרובע, מקום שאליו מעולם לא העזה להרחיק, התעודות שלה לא היו עליה, לא הכירו אותה שם, בבית הקפה ההוא.
הבהילו אותה לבית חולים, מחוסרת הכרה, היא שוכבת לבד בחדר עם קירות לבנים, זרה, לא מזוהה, אי אפשר להכירה, אף אחד לא יכול לומר "זאת רג'ינה, תתקשרו למשפחה שלה, צריך להודיע להם".
אין שם אף אחד שיחייג אלי ואני מתחיל להרגיש שהזמן נוקף.
איפה רג'ינה?
נסעה לראות את הים?
יומיים עם עצמה בבית מלון קטן באחד מחופי נורמנדי, היא תמיד רצתה לבקר ב ֶא ְטֶר ָטה, או במפרץ סום, אבל למה נסעה בלי להתריע?
אם רצתה להיות לבד, היא יכלה להגיד לי, הייתי מבין.
לא, לא הייתי מבין, הייתי אומר לה:
"אני אבוא איתך, הפעם האחרונה שביקרתי ב ֶא ְטֶר ָטה היתה עם סבתא שלי, שנתיים לפני שמתה." לא הייתי מבין שהיא רוצה להיות לבד, הלכתי איתה לכל מקום, ככה תפסתי את הזוגיות, להיות יחד, להיות יחד כמה שיותר, ליהנות מהחיים עד שהמוות יפריד בינינו.
לא הבנתי שהיא אוהבת להיות איתי ושהיא אוהבת להיות בלעדי, היא אהבה להיות, ואילו אני אהבתי להיות איתה בלבד.
היא הסתלקה בלי לומר מילה מפני שלא העזה לומר לי שהיא רוצה להיות לבד, היא רצתה את הים לעצמה, או את ההרים, היא חלמה על ים הקרח.
אני חייב להזדרז לפני שתתפוגג, היא כבר הצטמצמה בכמה קילומטרים;
או שנסעה לפומפיי, טנג'יר, אי הפסחא.
חיפשתי בדירה כרטיס ביקור של סוכן נסיעות, חשבונית של כרטיס אשראי, שיחות לחוץ לארץ.
כלום.
המשכתי לשאול את עצמי שאלות.
כל אותו זמן שעמדה לחזור מפומפיי-טנג'יר-אי הפסחא, חיכיתי לה.
היא עזבה כדי לחיות במקום אחר, היא עזבה עם אחר, עם אחרת, עזבה כנגד רצונה, נעצרה, הובלה, שוגרה, נאנסה, הוכתה, עונתה, נרצחה.
נרצחה?
מי רצח את רג'ינה?
למה?
ומה לגבי הסל?
הכרישות?
הלפת?
שום זכר ללפת.
המשטרה חד-משמעית.
אין לה סימן.
לא סל, לא סריג, לא די-אן-אי.
היא הסתלקה בלי להשאיר עקבות, בלי להשאיר כתובת.
התאדתה.
אף אחד לא יודע איפה היא.
אני לא יודע איפה היא.
האדמה נפערה ובלעה אותה.
היא משחקת בקפטן נמו אי שם באחד מכפלי כדור הארץ.
היא שבויה, חטפו אותה, היא כפותה, מכריחים אותה לעשות דברים שהיא לא רוצה לעשות והיא חושבת עלי.
היא חושבת על כל הימים האלה שנבצר מאיתנו להיות יחד.
היא אומרת בלבה:
"לעולם לא ארצה עוד לחיות בלעדיך, אתה תבוא איתי לשוק." היא חושבת על כל רגעי האושר שלנו שטרם בקעו, על השקרים שלנו שהתייתרו.
אין לה עוד אף אחד לשקר לו.
רג'ינה נעלמה.
הבגדים שלה כאן, גם הספרים שלה, שכתובים בשפה שאני לא מבין – למה ללמוד אותה עכשיו?
האם היתה נשארת אילו למדתי אותה?
היא הסתלקה כדי למצוא מחדש את השפה הזאת.
אם לא למדת אותה, זה משום שאתה לא באמת רוצה לחיות איתי.
חיפשתי את רג'ינה.
האם הייתי צריך להמשיך לחפש בלי הרף במקום להרים ידיים אחרי כמה שנים?
היא כועסת עלי.
היא בוחנת אותי.
"אתה לא אוהב אותי.
אני שווה רק שנתיים של חיפושים.
איך נשארתי כל כך הרבה זמן עם גבר שלא אוהב אותי?
אפילו לאי הפסחא לא נסעת כדי לחפש אותי.
אני הייתי עושה את המאמץ בשבילך."
"אבל איך אפשר לדעת?
מי אומר שזה אי הפסחא?
אולי זה סמרקנד, זנזיבר, תאמאנראסט?" "מוצאים את כולם." "לא את מי שנעלם." "או את סוכני החרש שמחליפים פנים."
היא החליפה פנים.
היא גרה לידי, תחת זהות בדויה.
ואולי רג'ינה הוא כלל לא השם האמיתי שלה.
היא חזרה אל השם האמיתי שלה.
הוא היה משונה, השם רג'ינה.
הוא לא התאים לה.
היא גרה לידי, היא שכרה את הדירה ממול, היא צופה בי, שמחה שאני חי לבד.
היא סופרת את האנשים שעולים אלי מאוחר בערב, ושיורדים רק בבוקר למחרת.
"אמרתי לך:
אתה לא אוהב אותי."
אני המופע שלה.
היא מכירה את חיי על בורים, את הקוד של דלת הכניסה, היא מחטטת בתיבת הדואר שלי כשאני יוצא, בודקת את המשיבון שלי מרחוק, מתחברת אל תא ההודעות שלי בלי שיהיה לי מושג על כך.
היא עוקבת אחרי הפעולות והתנועות שלי, רושמת אותן ביומן.
היא רואה אותי כל הזמן ואני לא מפסיק לחפש אחריה, לחכות לה.
היא בולשת אחרי.
היא מקננת בתוכי.
היא כאן.
אין לי כל חדש.
כבר שמונה שנים כמעט.
בהתחלה עוד היו לי תקוות גדולות.
לא יכולתי לתפוס שהיא נעלמה לתמיד.
הייתי בטוח שהיא תחזור, שיום אחד אשמע את קולה בחדר המדרגות;
היא תיכנס ותגיד, "אלוהים, איזה דבר!
אילו ידעתי, הייתי נשארת במיטה באותו בוקר." דמיינתי כל פרט.
רג'ינה ירדה לקנות משהו, שתי כרישות, חצי קילו לפת, גזרים וכמה בצלים ירוקים, סיפור של עשרים דקות, ובדרך הביתה עצרה בבית קפה.
היא נשארה לאכול ארוחת בוקר כיוון שפגשה שם חברה, היא מתעכבת כי זו חברת ילדות, בחורה משם, "בתקופה ההיא לא היה אפשר להפריד בינינו, היינו כמו אחיות ואני אפילו לא זוכרת איך ניתק הקשר." רג'ינה הרגישה רע, לקחו אותה לבית חולים, זה לא היה הקפה השכונתי שבו כולם מכירים אותה, אלא בית קפה מרוחק יותר, מחוץ לרובע, מקום שאליו מעולם לא העזה להרחיק, התעודות שלה לא היו עליה, לא הכירו אותה שם, בבית הקפה ההוא.
הבהילו אותה לבית חולים, מחוסרת הכרה, היא שוכבת לבד בחדר עם קירות לבנים, זרה, לא מזוהה, אי אפשר להכירה, אף אחד לא יכול לומר "זאת רג'ינה, תתקשרו למשפחה שלה, צריך להודיע להם".
אין שם אף אחד שיחייג אלי ואני מתחיל להרגיש שהזמן נוקף.
איפה רג'ינה?
נסעה לראות את הים?
יומיים עם עצמה בבית מלון קטן באחד מחופי נורמנדי, היא תמיד רצתה לבקר ב ֶא ְטֶר ָטה, או במפרץ סום, אבל למה נסעה בלי להתריע?
אם רצתה להיות לבד, היא יכלה להגיד לי, הייתי מבין.
לא, לא הייתי מבין, הייתי אומר לה:
"אני אבוא איתך, הפעם האחרונה שביקרתי ב ֶא ְטֶר ָטה היתה עם סבתא שלי, שנתיים לפני שמתה." לא הייתי מבין שהיא רוצה להיות לבד, הלכתי איתה לכל מקום, ככה תפסתי את הזוגיות, להיות יחד, להיות יחד כמה שיותר, ליהנות מהחיים עד שהמוות יפריד בינינו.
לא הבנתי שהיא אוהבת להיות איתי ושהיא אוהבת להיות בלעדי, היא אהבה להיות, ואילו אני אהבתי להיות איתה בלבד.
היא הסתלקה בלי לומר מילה מפני שלא העזה לומר לי שהיא רוצה להיות לבד, היא רצתה את הים לעצמה, או את ההרים, היא חלמה על ים הקרח.
אני חייב להזדרז לפני שתתפוגג, היא כבר הצטמצמה בכמה קילומטרים;
או שנסעה לפומפיי, טנג'יר, אי הפסחא.
חיפשתי בדירה כרטיס ביקור של סוכן נסיעות, חשבונית של כרטיס אשראי, שיחות לחוץ לארץ.
כלום.
המשכתי לשאול את עצמי שאלות.
כל אותו זמן שעמדה לחזור מפומפיי-טנג'יר-אי הפסחא, חיכיתי לה.
היא עזבה כדי לחיות במקום אחר, היא עזבה עם אחר, עם אחרת, עזבה כנגד רצונה, נעצרה, הובלה, שוגרה, נאנסה, הוכתה, עונתה, נרצחה.
נרצחה?
מי רצח את רג'ינה?
למה?
ומה לגבי הסל?
הכרישות?
הלפת?
שום זכר ללפת.
המשטרה חד-משמעית.
אין לה סימן.
לא סל, לא סריג, לא די-אן-אי.
היא הסתלקה בלי להשאיר עקבות, בלי להשאיר כתובת.
התאדתה.
אף אחד לא יודע איפה היא.
אני לא יודע איפה היא.
האדמה נפערה ובלעה אותה.
היא משחקת בקפטן נמו אי שם באחד מכפלי כדור הארץ.
היא שבויה, חטפו אותה, היא כפותה, מכריחים אותה לעשות דברים שהיא לא רוצה לעשות והיא חושבת עלי.
היא חושבת על כל הימים האלה שנבצר מאיתנו להיות יחד.
היא אומרת בלבה:
"לעולם לא ארצה עוד לחיות בלעדיך, אתה תבוא איתי לשוק." היא חושבת על כל רגעי האושר שלנו שטרם בקעו, על השקרים שלנו שהתייתרו.
אין לה עוד אף אחד לשקר לו.
רג'ינה נעלמה.
הבגדים שלה כאן, גם הספרים שלה, שכתובים בשפה שאני לא מבין – למה ללמוד אותה עכשיו?
האם היתה נשארת אילו למדתי אותה?
היא הסתלקה כדי למצוא מחדש את השפה הזאת.
אם לא למדת אותה, זה משום שאתה לא באמת רוצה לחיות איתי.
חיפשתי את רג'ינה.
האם הייתי צריך להמשיך לחפש בלי הרף במקום להרים ידיים אחרי כמה שנים?
היא כועסת עלי.
היא בוחנת אותי.
"אתה לא אוהב אותי.
אני שווה רק שנתיים של חיפושים.
איך נשארתי כל כך הרבה זמן עם גבר שלא אוהב אותי?
אפילו לאי הפסחא לא נסעת כדי לחפש אותי.
אני הייתי עושה את המאמץ בשבילך."
"אבל איך אפשר לדעת?
מי אומר שזה אי הפסחא?
אולי זה סמרקנד, זנזיבר, תאמאנראסט?" "מוצאים את כולם." "לא את מי שנעלם." "או את סוכני החרש שמחליפים פנים."
היא החליפה פנים.
היא גרה לידי, תחת זהות בדויה.
ואולי רג'ינה הוא כלל לא השם האמיתי שלה.
היא חזרה אל השם האמיתי שלה.
הוא היה משונה, השם רג'ינה.
הוא לא התאים לה.
היא גרה לידי, היא שכרה את הדירה ממול, היא צופה בי, שמחה שאני חי לבד.
היא סופרת את האנשים שעולים אלי מאוחר בערב, ושיורדים רק בבוקר למחרת.
"אמרתי לך:
אתה לא אוהב אותי."
אני המופע שלה.
היא מכירה את חיי על בורים, את הקוד של דלת הכניסה, היא מחטטת בתיבת הדואר שלי כשאני יוצא, בודקת את המשיבון שלי מרחוק, מתחברת אל תא ההודעות שלי בלי שיהיה לי מושג על כך.
היא עוקבת אחרי הפעולות והתנועות שלי, רושמת אותן ביומן.
היא רואה אותי כל הזמן ואני לא מפסיק לחפש אחריה, לחכות לה.
היא בולשת אחרי.
היא מקננת בתוכי.
היא כאן.
בשיממון, הזמן נתלש מהקיום ונעשה חיצוני לנו.
(אמיל צ'וראן) זו היתה התפרצות של אור.
זרמים של שמש חורפית, תוקפנית, ניתכו על רצפת הלינוליאום.
וחוסר התכלית של הבוהק פצע את עיני הנערות.
השמים, כחולים להפליא, הזמינו התאבדות.
"איי…" נאנקה טטיאנה והסתובבה אל הקיר.
אָליאוֹנה קמה, לקחה את גליל סרט ההדבקה ומתחה מחדש את השמיכה על שמשת החלון בסלון.
היא הספיקה להציץ בשעון הקיר, שראשי התיבות CCCP היו חקוקות עליו באותיות מוזהבות (דגם מ-1975, ירושה מהסב):
שתים-עשרה וחצי.
חשכה השתררה שוב בחדר הבוער.
מערכת ההסקה המרכזית של הבניינים פעלה בחודש מרץ במלוא הקיטור.
"יש לי זין מברזל שדופק לי בתוך הראש," אמרה אליאונה.
"ולי יש חשמלית שעוברת דרך העורף," אמרה טטיאנה.
הן שיקעו את כאב הראש שפעם בראשן בתוך הכרים.
האלכוהול הוסיף לטבוח בהן.
הן ישנו עד חמש אחר הצהריים, קמו, הכינו תה שחור.
הן שתו ליטר תה בשתיקה ואכלו חבילת ביסקוויטים בתנועות רפות.
כבר היה ערב.
הן הסירו את השמיכה שאטמה את החלון:
אורם של מוטות הפלדה התווה משבצות צהבהבות על חזיתות הבתים.
אמש הלכו לטָמֶרְלָן.
עור הפנים הלבנבן שלהן, שערן הצבוע בלונד ואישוני הטורקיז המשובצים בעיני שקד, הנחילו להן הרבה פחות הצלחה במועדונים הצפוניים האלה, משהיו זוכות לה בחוף עם עצי דקל.
הן השתכרו מבקבוק של וודקה פלפל.
שני חיילים פנו אליהן ברכּוּת של טירונים בצבא הרוסי.
אחד גבוה ומשופם ושני רזה יותר, שלא נראה עד כדי כך רע.
הם שפכו את מררתם על צ'צ'ניה;
אחד מהם קרס על כורסה והשני צעק:
"גרוזני היא זונה" ורץ החוצה להקיא.
אחר כך, חשמלאי מחברת KTP העליב אותן וצעק על טטיאנה שלא היתה צריכה לסטור לאחיו בשנה שעברה, וטטיאנה נזכרה בפגישה שלושה שבועות קודם לכן, עם בחור מפגר שדיבר בלי הפסקה על דיג של סלמון.
איגור, השומר של טמרלן שמוצאו מקזאן, סילק אותו מהמועדון.
רחבת הריקודים התרוקנה, שתי החברות נשארו לבד.
הן גמעו מאה חמישים גרם נוספים של וודקה, כמה בירות, ואז, בלהיט אוקראיני משנת 1998, אליאונה שברה עקב של מגף, והדרך חזרה היתה סיוט כי השלג המימי נערם ברחוב פרוֹלֶטָארסקָיָה.
על גמלון בית העירייה, שלט מואר ציין C°37-.
הרחובות היו מצופים שכבת כפור, והאוויר התעשייתי היקשה על הנשימה.
זה היה ב-8 במרץ, יום האישה שקבעו הסובייטים, החג הכי חשוב בשנה.
בעד שום הון שבעולם לא היו מחמיצות הזדמנות כזאת לעשות חיים.
כל יום המחרת היתה טטיאנה נטועה מול בבואתה.
החלון נשקף לרחוב קוֹמסוֹמוֹל ושערה הבלונדיני קרן כמו הילה על השמשה.
הרוסייה הצעירה סיימה לימודי צרפתית באוניברסיטת טוֹמסק ובספטמבר חזרה אל דירת אמה.
בששת החודשים האחרונים היא המתינה שמשהו יקרה.
החורף נחת על האזור באמצע ספטמבר והקפיא כל תקווה אל הבלתי צפוי.
לארץ הזאת אין מתחרים בדריסת הקיום.
סיביר השמידה את הזמן, עיקרה את הימים.
השעות נפלטו כמו עוברים מתים.
במקום הזה, גזירת הגורל לבדה איפשרה את המשך החיים.
ארובות חדר ההסקה ינקו את תימרות העשן;
אדי המים העלו קצף בשמים.
טטיאנה חשקה בעוגיית מרָנג.
מכרו כאלה בחנות מספר 3, כארבע מאות מטרים מהבניין שלה.
אבל המחשבה שעליה להידחק אל תוך שכבות של בגדים ולהתעטף בגרביונים, בצעיף ובכובע גרב ריפתה את ידיה.
במקום הזה, ארבע מאות קילומטר דרומית לחוג הקוטב, נדרשו לך עשרים דקות להתלבש.
היא השתרעה על הספה, הציתה סיגריה וניסתה ליצוק חיים בטבעת עשן.
בשש נעמדה מול החלון.
אמה, פקידה בסניף של חברת תעופה, תחזור מהעבודה בעוד שעה.
הן ידליקו את הטלוויזיה לפני ארוחת הערב.
היום מקרינים את "ווֹינָה!", סרט על המלחמה בצ'צ'ניה.
גדודי הכוח הרוסי הביסו את האסלאמיסטים וכבשו את גרוזני ברובים שלופים בין ההריסות.
העתיד של סטרָז'בוֹי היה נושא שלא מדברים עליו.
העיר היתה מורכבת משורות דומינו של בניינים שנבנו על הטייגה וחסמו את האופק.
דירה באחת המצבות האלה לתפארת אדריכלות הבטון היתה פעם חלומו של כל אזרח סובייטי.
מחצית מתושבי סטרז'בוי עבדו באסדות הקידוח.
המחצית השנייה המתינה לראשונה בחמימות הבניינים.
בלילות היתה שורת לפידי הגז מרצדת, ומהקומות העליונות דמתה לשרשרת נורות חג התלויה מעל היער.
פוטין העלה את רוסיה על המסלול הנכון כשתיזמר את שאיבת הנפט בקצווי הפדרציה.
מראשית שנות האלפיים צצו בסיביר שלל תחנות קידוח.
צינורות הנפט זחלו על הטונדרה הארקטית והצרו את מרעה ההרים של איילי הצפון.
רוסיה הקיצה מתרדמה, התנערה מקורי השינה ומצאה את כפות רגליה נטועות בתוך חבית נפט.
לִחשוּש מבערי הגז ופרץ הלהבות פילחו את דממת היער.
האבוקות הליליות בישרו על שיבת המדינה אל השווקים העולמיים.
הן הציתו תקווה בקרב מעמדות הביניים, וגם בקרב הפועלים:
כל אימת שלפיד נראה מעבר לרחוב, היו השיכורים נוהרים לכיוון האור בוודאות של מי שמצאו מגדלור.
טטיאנה תהתה אם יש לה זמן לקרוא לאיגור.
הוא היה טכנאי בתחנת החשמל והם נהגו לטלפן זה לזה מדי פעם כשהתחשקה להם דפיקה.
הוא היה מגיע במהירות בכומתת המוז'יק שלו, בגומות החן שסותתו באזמל ובכפות הידיים הגדולות האדומות שכמו נוצרו לעיסוי.
קרשי הספה היו מבוקעים והם היו גומרים על הרצפה, על השטיח הירוק-חאקי שנפרש עליה ב-1977, השנה שבה אבא של טטיאנה יצא לגמלאות.
הוא מת בקיץ שלאחר מכן כשנפל לאגם קוֹטצֶ'לניק, שיכור לגמרי מקוניאק ארמני.
טטיאנה חשבה:
אין זמן לזיון, כבר שש וחצי.
היום כמעט גמור ואמא תגיע עוד מעט.
יום המחרת היה אפילו יותר גרוע:
גירוש הסובלים מנדודי שינה לאור היום.
טטיאנה לא השתייכה עוד לזמן.
היא רבצה על גדותיו ובהתה בתנועת השעות בלי לטבול בנהר.
בלילה מוּרד מי ששנתו נודדת ממשלוח המֶשך.
הוא שוכב ללא זיע בין סדינים מיוזעים, מוקצה מהזרם שנושא עמו את יתר הישֵנים.
היא, העֵרה, חשה שנגזלה ממנה הזכות הבסיסית להיסחף בשטף השעות.
היא לגמה תה, עישנה חפיסת סיגריות והבינה שהתואר שלה בצרפתית לא יועיל לה בשום צורה בעיר העשויה בטון קפוא, המאוכלסת פועלים אוזבקים, טכנאים פולנים וקודחי נפט רוסים.
היא הלכה שבי אחר ההדר של השפה הזאת, שלמעשה לא דיברו בה עוד אלא שישים מיליון זעיר-בורגנים מיוגעים, מצופפים בזיכרון של גדוּלה שאבד עליה הכלח.
הלשון הצרפתית הועילה אך ורק לתביעה הפנימית, לקינה, לגניחה.
בעולם הזה, מי שרוצה להציל את נפשו מוטב לו שיתדפק על שערי הקתדרות לסינית, לערבית או ליפנית.
מה תעשה בדיוק בשליטתה באָמפָּרפֶה דוּ סוּבְּז'וֹנקְטיף ובתיאוריות על אופני התיאור הפלובריאני?
בחוץ הועלה מופע:
מחול המפלסות הגורפות את ערמות השלג אל שולי רחוב קומסומול.
התנועה לא התמעטה:
סטרז'בוי היתה עיר פעלתנית.
הנפט סיפק משרות.
מישהו היה צריך לשאוב את המיץ הזה ולשלוח אותו אל מפעלי הזיקוק, שם נועד להפוך לדלק ולמלא את מיכל הבנזין של רכב השטח, שמסיע בחורות דרך ערים רדומות לעבר כוסות מוחיטו רענן וערבים מחשמלים.
היא עמדה בניצב למקום שכלום אף פעם לא קורה בו:
מקור הדברים כולם.
בקרוב, בעוד שבועות ספורים, תבהיר לה אמה שמשכורת של מוכרת באשנב כרטיסים אינה מספיקה בשביל לכלכל בחורה בת עשרים וחמש, ושאי אפשר להעביר חיים שלמים בבהייה בשלג מאחורי זגוגית, מבעד למסך אדים כפול של עשן סיגריות ותה.
הגברת הזקנה מכרה נופשונים "הכול-כלול" בתאילנד תמורת 50,000 רובל.
טיסות השכר פלטו נחילי רוסים על חופיו הדרומיים של חצי האי, לא רחוק מהגבול עם מלזיה.
הנופשים הציגו לראווה את כרסיהם הסמוקות בשורה על החול, למרגלות הריזורטים המבוטנים ששופצו כלאחר יד אחרי הצונאמי של 2004.
בבקרים הם צילמו את המזנון החופשי במצלמות הווידאו שלהם, ועם שובם הראו את הסרטים לעומדים לנסוע.
טטיאנה השתרעה על הספה, חייגה את המספר של איגור אך ניתקה.
היא נעצה את עיניה בתקרה.
הכתם החום התפשט על יריעת הבד, עקבת דליפה של דוד המים החמים של השכנים לפני עשרים שנה.
בילדותה היתה מסתכלת בהטבעות ומדמה בהן ראשים של סוסוני ים המגיחים מתוך שושנות מים.
היום הכתם הוא בסך הכול כתם.
ריח של כרוב מבושל עלה מהדירה למטה והציף הכול.
זה היה ריחו של השיממון הרוסי.
השמש ביתרה את העננים, האירה לרגעים אחדים את כיפת הבצל של כנסיית גבירתנו של קזאן, וההשתקפות הטילה בוהק במרכז הכתם בתקרה.
טטיאנה ראתה בעיני רוחה את הבבושקות הטורחות מול מעמד האיקונין.
הן ודאי משתטחות לפניו ברגעים אלה ממש, מועכות את פניהן כנגד פצעי ישו הקדושים וזועקות במלוא ריאותיהן אל האין המפלצתי של חיי הנצח, בתקווה למצוא בו נחמה מפני גרירת נטל קיומן העלוב על פני האדמה הסיבירית.
היא קמה וסקרה את ישבנה במראה.
היא עשתה לה הרגל לצום יומיים בשבוע, סילקה מהתפריט שלה את תפוח האדמה וסירבה לעלות במעלית של האוניברסיטה.
היה לה עכוז אורתודוקסי:
בָּצָל מתנשא, מחוטב בנוקשות וזקוף.
תחת שהותיר אחריו שובל של זיכרונות, מתקפות, כישלונות ויבבות במעונות הסטודנטים.
בו טמונה ישועתה, נהגה לומר לעצמה כשהיא לופתת את ישבניה בגבה אל המראה.
השעה היתה שש.
היא מוכרחה לעשות משהו.
היא מוכרחה להיחלץ מכאן.
קלאב 100 שכן בסמטה במרכז מוסקבה, לא רחוק מבית הסוהר לוביאנקה.
זונות ונידונים למוות:
הרובע הזה הועד לגניחות.
דלת עץ נפתחה מתחת למעבר מקומר ובצדיה צמד רוסים בגובה מטר ותשעים.
שניהם לא היו מביישים תחרות היאבקות בלתי חוקית בכלא לֶפוֹרטובו.
הם פינו את הדרך לשני סוגי אנשים בלבד:
באי המקום הקבועים, וגברים שיצאו מרכבי שטח עם שמשות כהות.
הלקוחות נבלעו בגרם מדרגות ממורק, הפקידו את מעיליהם במלתחה ונכנסו לחדר רחב ידיים שבו הטכנו הלם בבטני הבחורות, קרני לייזר מותחות עליהן פסים כדמדומי בוקר צפוניים בחשכה הארקטית.
הזונות רקדו בכל רמ"ח איבריהן או שתו כוסית ליד הבר ברגליים משוכלות זמנית.
הטמפרטורה ווסתה במידה המדויקת על מנת שבני האדם השוהים במקום לא יסבלו מקור כשהם מסתובבים בבגדים תחתונים, וגם לא מחום, אם בחרו להישאר במעילים.
טטיאנה עבדה בקלאב 100 שנתיים, יושבת על כרים אדומים או על אנשי עסקים, שרועה מתחת לבנקאים קזחסטנים או עומדת ליד עמוד הריקוד הנטוע במרכז המועדון מול עיתונאים דמוקרטים מאזור שֶנְגֶן, שהמתינו עד ששוט הוודקה העשירי יפוגג את שיירי נקיפות המצפון שלהם.
היא השקיעה שישה חודשים בלימוד רזי השפגאט על העמוד, הראש מוטל לאחור, ואחר כך נלחמה עם לודמילה על בימת הרקדניות הטובות ביותר במקום.
בקלאב 100 שלטו אנשי עסקים ממרכז אסיה ומאירופה, וגם אי אלו נבחרים מהדוּמָה, שהוקצו להם גרם מדרגות חשאי וחדרי אח"מים.
לפעמים הגיע איזה סופר אמריקאי או אמן סקנדינבי שביקשו לוודא שמאגר בתי הבושת המוסקבאיים שרד את זרימת הבחורות הרוסיות אל האיחוד האירופי.
המקום נוהל בידי אנגלי בשם רופרט ו., שבמשך עשר שנים הצליח לחמוק מכנופיות דמי החסות, מהטרדות ביורוקרטיות ומהפחדות של המיליציה.
הוא דיבר רוסית פתיינית, משובצת ביטויים ספרותיים, ציטט את דוסטוייבסקי ברגע שהמצב הסתבך והקיף את עצמו בכמה שותפים גיאורגים.
שנתיים אחרי שהגיע, בא בברית האורתודוקסיה במנזר בטבעת הזהב של רוסיה, וזמירות הקודש שלו בסלאבית עתיקה, משובצות בתנופה פואטית באמירות על ישועת הנפש ועוצמת האמונה, הטילו אימה על האוליגרכים שקבעו איתו פגישות כדי לרחרח אחר בסיס לסחטנות.
היו לו לחיים שקועות, עור צרוב, עיניים דרוכות ומשהו שהזכיר איגואנה מאיי גָלָפאגוֹס בתנועותיו הזהירות, המתייגעות, כאותן לטאות שזחילתן על הלבה השחורה הפיחה בדרווין השראה.
בסיועם הנדיב של צ'וראן ובודלר היה מסביר לאורחיו שבנות הרמון הארגמן שלו הן קדושות שהועלו על המוקד, שבשרן הוא שטיח תפילה ושבטנה של הזונה היא כור מצרף לדמעות הגברים המקוללים בידי הדחפים שלהם.
הוא גייס את הבנות על פי עיקרון השולל כל כפייה:
הן שילמו דמי כניסה, ולאחר מכן עשו את עסקיהן עם הלקוחות.
המועדון הרוויח מהשכרת גומחות ומצריכת משקאות.
הבנות מכרו את הכוּס שלהן, ורופרט השכיר את החדרים שלו.
טטיאנה מצאה די מהר את הדרך אל המדרגות של קלאב 100.
אחת השותפות שלה במעונות הסטודנטים של טומסק רקדה על עמוד מאז החורף הקודם, והציעה לה לפגוש את בעל הבית.
כשרופרט והגיאורגים שלו ראו את פרי אהבתם של נסיכה אוראלו-אלטאית ובּוֹיאר מוסקבאי, שנוסף לזאת דיברה צרפתית שוטפת ופלטה צינה של מחרטה, החליטו פה אחד להעניק לה שיעורי ריקוד.
כל היתר קרה מהר מאוד:
מבחן הדמים שנועד להוכיח שטטיאנה מקיזה דם חף מחטא ובעלת קרום בריא הקנה לה את אישורי הכניסה הראשונים.
כאשר צרפתי הפגין שביעות רצון עצמית בקלאב 100, היו ממליצים לו על טטיאנה.
הלקוחות היו גברים בני חמישים, דיפלומטים או אנשי עסקים שממדי כרסם סיכלו כל תקווה לישבנים נאים חינם אין כסף.
הגברים היו שואלים אותה לשמה, מקצתם היו משתלהבים נוכח רמת הצרפתית שלה ומרוקנים באחת את כוסם, ואילו הנינוחים יותר היו מרחיקים לכת עד כדי התעניינות היכן רכשה את השפה.
אבל רובם צפצפו על ההערצה לפלובר שטופחה הרחק בסיביר, וכולם שכחו לבסוף שטטיאנה מבינה אותם להפליא כשירקו בפניה את ה"את הולכת לקבל את זה חזק, יא רוסייה מזדיינת".
הם חשו בדל של בושה כאשר משכו בחזרה את תחתוניהם ושמעו את הבחורה עם העיניים הכחולות המתות אומרת:
"אני מקווה שהפקת עונג כלשהו ממה שאירע כאן עכשיו."
היא פגשה את אלן ערב אחד בשלהי מרץ, בימים שמוסקבה מתחממת.
נטיפי קרח ניתקים מהגגות ומפעם לפעם משספים איזה עובר אורח.
אנשים מבוססים בבוץ.
מכוניות מתיזות על הולכי רגל קילוחים שחורים, ומחלקת התברואה מוצאת תחת ערמות השלג המפשיר את שיכורי החורף, שלילה מושלג קבר תחתיו.
אלן התגורר בפרובאנס, ובשנה הזו הירבה לנסוע למוסקבה לצורך משא ומתן על חוזה עם רשויות משרד הפנים ועיר הכוכבים.
חברת ההפקה שלו ניסתה את כוחה ביצירת סאגה על אפוס החלל הסובייטי למען ה-BBC, הערוץ הגרמני ZDF וערוץ השידור "רוֹסיה".
המטרה היתה לזכות באישור לעשות שימוש באלפי שעות ארכיון מצולמות ששירות הביטחון הפדרלי הסיר מעליהן את הסיווג הביטחוני וביקש למכור אותן בהקדם האפשרי.
אלן שהה ימים שלמים במסדרונות מרופדים לינוליאום שבהם אנשי עסקים בעלי כתפי מתאגרף ופקידים דלילי שיער ליוו אותו אל דיונים עקרים ושיחות לקצב שוטים של וודקה.
במשך שבוע הגיע מדי ערב לקלאב 100 לפוגג את טעמן של השעות המתישות.
יום אחד הציגו בפניו את טטיאנה, וניכר בו ששמח לדבר איתה על גאגארין, על לוויינים ועל הכלבה לייקה.
הוא שתה וודקה תפוחים ואחריה וודקה אוכמניות.
הוא רקד איתה, נשאר לצפות בה בזמן שכמעט השתפדה על עמוד הכרום, עזב בשלוש לפנות בוקר והבטיח לחזור למחרת.
הוא עמד במילתו באותו יום וביום שאחריו.
הוא לא ביקש דבר למעט שיחה אגב ריקון קדחתני של כוסיות שהטיח בדלפק בעוצמה יתרה.
ודאי חשב שזה מנהג רוסי.
הוא ביקש מטטיאנה לספר לו על טומסק, הוא אמר לה שפרובאנס היא המקום היפה ביותר בעולם ושסן-רמי היא גן עדן של ניחוחות.
היא לא יכלה לומר דבר דומה על עיר הולדתה, ותיארה באוזניו יממה בסטרז'בוי, כלומר נצח.
ביום שישי אחד בישר לה שזכה בעסקת ארכיון החלל והזמין את כל הבנות לכוסית.
הוא שכב איתה בסלון בקלאב 100, שבו קריאטידות מגבס מוזהב עמדו משני צדי אפיריון טורקי-ואגנרי.
האסתטיקה הביזנטית הותירה ככלות הכול את רישומה על טעמו האמנותי של רופרט.
הם טבלו באמבט קצף בג'קוזי ולגמו יין שאטו-ד'יקֶם.
טטיאנה, בחורה רוסייה, אהבה רק יינות מתוקים.
למחרת התראו בבית המלון האוקראיני שאלן בחר בו הודות להתעלמותו של הצוות מהאנשים שהתלוו ללקוחות.
הם אכלו ארוחת ערב מתחת לתקרה מעוטרת ועלו לחדר במעלית עם גילופי עץ.
שטיחי הקיר הישנים חנקו את צעקותיו של אלן, שלא היו עלבונות.
למרבה הפתעתה, טטיאנה לא ספרה הפעם כמה חבטות נדרשו עד שהעניין הסתיים.
והוא הוסיף להתעניין בה גם אחרי שהתלבש.
על שידת הלילה היא ראתה את מכתבים של פלובר והפטירה כלאחר יד, מבעד לעשן של סיגריית קרייבן אֶיי, שניתוח התיאורים של עצי הצפצפה בקרוּאָסֶה היה נושא התיזה שלה באוניברסיטה.
הוא נתן בה מבט בוחן.
הכרזת אהבה מתחילה בתרגיל של שכנוע עצמי.
ברגע זה הודה בפני עצמו שהוא מאוהב בה.
נותר רק לומר לה זאת.
לכך נועדו ארוחות ערב.
בערב הושיט לה זר פרחים, מכוער לטעמה – מוכרי הפרחים במוסקבה ייבאו את הצבעונים שלהם מהולנד ועלי הכותרת נראו כמו פסי פלסטיק.
הוא הציע לקחת אותה איתו לצרפת.
היא אמרה שהוא לא מבזבז זמן.
על כך השיב שקורות חייו של גאגארין לימדו אותו לא להשאיר שום דבר על בלימה.
הוא לא העז לומר לה שהוא מציע לה את החלל כי חשש להישמע גס רוח, בגלל הכלבה.
הוא היה מכוער למדי, שעיר כמו קוף ובעל תיאבון מופרז.
הוא סיפר לה על הבית הכפרי שלו בפרובאנס, למרגלות האלפים הקטנים.
הוא תיאר את הבדידות שלו, את שגרת חייו הקצובה, את דומיית הלילות, והווידוי הוא שכבש את טטיאנה.
היא ראתה את עצמה שוב בסטרז'בוי, מול המראה, והחליטה לומר כן.
למען הסדר הטוב, היא הביעה ספקות לגבי השגת הוויזה.
אלן הכיר את השגריר, נישואים יסדירו הכול, היא תקבל אישור שהייה לפני שתניח יד על שמלת כלה.
הוא מרבה לנסוע לפריז וללונדון;
היא תהיה חופשייה, כל פרובאנס תהיה שלה, הוא יחזור בסופי שבוע וייקח אותה לטיולים.
הוא דמיין את עצמו בחברתה בשוק של סן-רמי, ואת שניהם שלובי זרוע בפריז.
הוא התענג על המבטים שידידיו ינעצו בה.
הזעיר-בורגנים האלה, סוציאל-דמוקרטים המשוללים כל חוש טראגי, יביטו עליה כעל הזונה הרוסייה, עליה, שקראה, חוותה ונאבקה בחייה יותר מכל אחד מהם.
זו היתה התפרצות של אור.
השמש הים תיכונית מכה כפטיש, מפוגגת כל תקווה.
קרינתה היא כוח המסוגל להפוך נביא לניהיליסט.
היא כיבתה כל שריד של חדווה בלבו של אלבר קאמי, דיכאה את האלג'יראים הצעירים היושבים על שוברי הגלים, והכריעה את טטיאנה זה שנתיים.
מיד לאחר שעזבה את רוסיה היא קבעה את מקומה עם אלן, תחת עצי הדולב של סן-רמי.
סרוחה על ספת העור בסלון, היא הפשילה עפעף.
מחוגי המוֹבּוּסַן שלה חצו את חוגת השעון בקו אנכי;
שתים-עשרה וחצי.
היא לחצה על מתג התריס החשמלי של דלת הזכוכית.
סוכת הגפן השתופפה והסתירה את האלפים הקטנים, החרוכים מלובן, והבלחי הבריכה הכחולים חדלו לרצד על תקרת עור היחמור.
בקבוקי הבורדו הריקים הלמו בראשה ממש כאילו ניפצה אותם עליו.
הטאנין שביין שאטוֹ קְלֶר-מילו הופק ב-1975, בציר טוב, שפורענותו התממשה עכשיו.
בחמש היא קמה, הכינה לעצמה תה אסאם מתוצרת האחים דָמאן ושתתה אותו בלגימות זהירות, באפלולית.
היא מילאה מים באמבט משיש קָרארָה וביקעה בהנאה את שכבת קצף הווניל שפעפעה על המים החמים.
ואז המתינה שקידוחי המיגרנה יחלשו.
יום קודם צבעה מחדש את החדר שחלקה עם אלן באפור עכברי מבית היוצר של "פארוֹ ובּוֹל", וביקשה לחגוג את הגוון החדש בשתיית יין נוכח אבן הגיר הוורדרדה של ההרים.
בתום שני בקבוקים ושקיעה מאחורי הפסגות, היא קרסה.
מאז שעקרה לסן-רמי, היא בילתה את כל זמנה מול החלון הזה.
האלפים הקטנים חסמו את העולם בנחשוליהם הלבנים.
למרגלותיהם היה המישור המעובד מרבד של אזוביון.
אלן לקח אותה להרי סָנְט-בּוֹם, סָנְט-ויקטוּאָר, וֶנְטוּ.
שוב ושוב היו אלה אותו מנוף גיאולוגי, אותה משדדה זקורה לעבר שמים אחידים.
פרובאנס היתה שדה סמור של מתרסים שאין בהם תועלת.
הגיאולוגיה פרשׂה את שרידיה בכל עבר.
חייה התנדנדו סביב החלון, חדר האמבטיה והמטבח, שם, על משטח עבודה עשוי זכוכית געשית, בזקה נתחי פרמזן על פרוסות קרפצ'יו טרי.
אלן הפציע לגיחות קצרות בשמי הסערה של קיום זה.
הוא הופיע מאחורי זרי פרחים, הרעיף עליה שימת לב ונעלם שוב, מותיר אחריו שובל של הבטחות בדבר קיצור היעדרויותיו.
מזמן לזמן, שיחה עם הגנן, השליח או המעצב שכינה את עצמו "אדריכל פנים" הפרה את הדממה הממוזגת.
אלה היו אנשים קלי לשון, מאירי פנים, נכלוליים במידה מופלגת.
הם דיברו עם הידיים ועוררו בה סלידה מפני שזיהתה בהתעניינותם רצון לקרבה.
היא ידעה שהצרפתים האלה לא אוהבים רוסים, שהם רואים בסלאביות מסוגה זאבות רודפות בצע, ובמוז'יקים הזכרים פראי אדם.
כדי להשתכנע בכך, די היה להדליק את מסך הפלזמה בסלון ולהקשיב לדברים שערוצי החדשות פלטו על ארצה.
בחורות בנות עשרים שנולדו בגן עדן והתחנכו בין חדרי ההרצאות של הסיאָנְס-פּוֹ לבקתות נופש בטוסקנה פעו את דברי הלהג השדופים שלהן על אודות הפוליטיקה האלימה של הקרמלין, על הכבדות שהוא ירש מהשיטה הסובייטית ועל הגחכת הדמוקרטיה באמצעות רודנים אסיאתים למחצה.
לאיש לא היה מושג על הספינה הפוסט סובייטית הרעועה שירש השלטון.
אי אפשר לנהל תריסר אזורי זמן מתבוססים בדם של קרוב למאה שנות טירוף סוציאליסטי כפי שמנהלים דוכסות בנקאית אירופית מימי הבארוק.
בתחילה כיתתה את רגליה בין פסטיבלי האזור – מוזיקת בארוק בכפר לקוֹסְט, רסיטלים לפסנתר בלָה רוֹק-ד'אנטֶרוֹן, פסטיבל האופרה קוֹרֶז'י ד'אוֹראנז', ערבי שירה בטוֹרוֹנֶה – ואז, משתש כוחה מאשליית התרבות, מן ההשתוקקות המזויפת ליופי, הנמיכה עוף אל החנויות של מרסיי, נים ואביניון, כשהיא מצמצמת בהדרגה את המרווחים בין רגע רכישת התיק לרגע החלפתו באחר.
חייה התמצו באיתור חפצים מאחורי חלונות ראווה ובמדידתם אל מול מראות.
הארונות עלו על גדותיהם והריגוש הייחודי, הטמון באי-הכרת רכושֵך לפרטיו, התפוגג במהירות.
היא חזרה אל דלת הזכוכית ואל הבהייה באלפים הקטנים.
התאונה הזאת, של סלע טהור, לכדה את מבטה עם הופעתו של הכפר לָה קְרוֹ.
השנה הראשונה ובעקבותיה השנייה חלפו להן, והשמש הטובעת את גוניה על מסך הגיר היתה היחידה שהעניקה הסחת דעת כלשהי.
מזמן לזמן נעור בה פרץ אנרגיה קטנטן והניע אותה לפקד על סידור של ערוגה או על קישוט של קיר.
אחרי כן הכול היה שב לסדרו, כלומר לקיפאונו, ומחוגי המטוטלות הקטנות והנלעגות מתקופת הדירקטואר, שהיו יקרות כל כך ללבו של אלן, היו היחידים שעשו מאמץ כלשהו להעביר את הזמן.
היא התעוררה בתוך האמבט.
הקצף התמוסס והשאיר אדוות מתנוצצות על המים הפושרים.
אלן לא עמד לחזור לפני יום שישי בערב.
חדלונו של השבוע יופרע אפוא ליומיים בידי נוכחותו התפלה.
יהיה עליה לפשק את רגליה לקראת רפיסותו, לשאת את התלהבותו, לקבל את אותות החיבה של בעלה עד שיעלה בה קבס.
היא נאנחה והביטה אל התקרה, ראשה נשען על שפת האמבט.
בפעם הראשונה הבחינה שעורקי השיש נפגשים בדופן האמבט ויוצרים כתם דמוי לולאה של קרש עץ.
הצל הכהה, הבַּיצתי, שיחזר במדויק את צורת התקרה של הדירה בסטרז'בוי, וטטיאנה נתקפה בהלה:
בעודה צפה באמבט המבושם שלה, עלה על דעתה שברגעים אלה ממש היא סובלת משיממון זהה להפליא לזה שהשחית את חייה שנתיים קודם לכן, בסטרז'בוי שבסיביר.
ושהוא מעורר בה געגועים.
*דימוי דרך Abduzeedo LES ANNEAUX DE BICETRE / LE RICHE HOMME, Georges Simenon ברוב הספרים ששאלתי בנעורי בספרייה, אלה הכרוכים בבד שחור וריח טוב של נייר עבש עולה מהם, היתה הקדמה, ואודה שבארבעים השנים שאני עצמי כותב, לא פעם אני מצר על שהאופנה הזאת עברה מן העולם.
בייחוד אני מתגעגע לרומנים מסוימים של קונראד, שלא הקדמה אחת בלבד יש בהם אלא גם הקדמה למהדורה השנייה, ולפעמים גם לשלישית, ואף פתח-דבר ו"אל הקורא", סדרה שלמה של טקסטים מוכרים שקסמו לי בשעתם לא פחות מן הסיפור עצמו.
הלוא כך ניתנה למחבר אפשרות לקשור משולי יצירתו קשר ישיר עם הקורא.
כיום נוטים הסופרים להביע את דעתם בעיתונים, ברדיו ובטלוויזיה, אבל לא תמיד הם מגיעים אל קוראי יצירותיהם.
לא ידובר כאן על כוונותי ולא כל שכן על איזו תורה ספרותית.
באין ברֵרה הייתי יכול להסתפק בנוסחה המקודשת המשמשת גם בסרטי קולנועי "האירועים המתוארים הם פרי הדמיון וכל קשר בין הדמויות לבני אדם אמיתיים אינו אלא מקרי."
אמצעי זהירות זה נעשה בשנים האחרונות בלתי נמנע, אף כי אינו יעיל תמיד, כי בני זמננו נוטים לזהות את עצמם ביצירות הספרות, בייחוד אם הם מקווים להפיק מזה איזה רווח חומרי.
מצבו של הסופר נעשה קשה.
לפי עשרים וחמש שנה, למשל, כשישבתי בפריס, כתבתי את "מכת ירח", רומן שעלילתו מתרחשת בליבּרְוויל שבגאבּוֹן, וביתר פירוט בבית-מלון העומד בפאתי היישוב והיער המשווני.
לא עלה בידי לזכור מה היה שם בית-המלון שהתאכסנתי בו שנתיים קודם לכן ולא רציתי להשתמש בו.
בחרתי אפוא לקרוא למלון שבספר בשם הפחות סביר שבאפשר:
"מלון המרכז".
והנה קלעתי בול, וכעבור שבועות אחדים בא בעל-המלון מגאבּון לפריס לתבוע אותי למשפט.
חוויה זו חזרה לדאבוני פעמים מספר בשינויים.
איך למצוא שם מתקבל על הדעת שלא נקרא בו איש בעולם כולו?
ואם בתיאורה של עיר שדה תציג את המושל, את פרקליט המחוז, את ראש העיר או את מפקד המשטרה?
אם תצייר את הדמות כאיש שמן וקירח, מנין תדע שהאיש האמיתי אינו נראה כך?
ואם תהיה אשתו בספרך רזה ופטפטנית...
באחד מספרי האחרונים, "האחרים", קיבלתי עלי לברוא עיר שלמה עם הנהר שלה, בית-המשפט שלה, כנסיותיה, רחובותיה, חנויותיה...
אבל איך מעבירים את בִּיסֶטְר שהייתי צריך להציג בה פרופסור, רופאים מתמחים ואחות ראשית?
האם היה עלי, למשל, לתאר את פלונית כאדמונית או כחומת שיער, כאישה רכה או תקיפה, בלי להסתכן שאקלע בול?
אני מודיע בזה שאף כי ביקרתי בהוספיס של בִּיסֶטְר, לא פגשתי שם אף אחת מן הדמויות המתוארות בספר הזה.
הוא הדין בדמויות של עורך העיתון ועורך-הדין ובשני חברי האקדמיה - אני נשבע שלא העתקתי!
הואיל והרומן שלי אינו רומן מפתח, אני חוזר על הנוסחה המקודשת:
"כל דמיון לבני אדם אמיתיים אי-אפשר שלא יהיה מקרי."
ואני מוסיף להתגעגע להקדמות מן המאה שעברה, שהיו כה אישיות יותר ועסיסיות יותר.
ז'ורז' סימנון פרק ראשון השעה שמונה בערב.
למיליוני בני אדם, איש בפינתו, איש בעולמו הקטן שברא לו או נידון להיות בו, בא אל קצו יום מסוים מאוד, קר וערפִלי, יום רביעי 3 בפברואר.
לרֶנֶה מוֹגְרָה אין יום ואין שעה, ורק אחר-כך תטריד אותו שאלת הזמן שעבר.
לפי שעה הוא בתחתיתו של בור חשוך כמצולות האוקיינוס, בלי מגע עם העולם שבחוץ.
אבל בלי משים מתחילה יד ימינו להתנועע כבעווית, ולחיו תופחת בצורה מגוחכת עם כל נשיפה שהוא נושף.
האות הראשון הבא אליו מן החוץ מצטייר כעיגולים של גלי שמע המתרחבים והולכים ויוצרים אדוות רחוקות יותר ויותר.
בעיניים עצומות הוא מנסה לעקוב אחריהן ולהבין, ואז מתחוללת תופעה שלא יעז לספר עליה לאיש:
הוא מכיר את האדוות הללו ומתאווה לחייך אליהן.
בילדותו היה רגיל להקשיב לפעמוניה של כנסיית סנט-אֶטְיֶן, והיה מצביע על כחול השמים ואומר:
"גִיגוּלִים!..."
אמו סיפרה לו זאת זמן-מה לפני מותה.
עדיין לא ידע לבטא את המילה עיגולים, שנעשתה בפיו "גיגולים", וכך קרא לפעמונים בשל העיגולים שהם משלחים בחלל האוויר עיגול בתוך עיגול.
גם כאן יש פעמונים.
את מספר הפעימות אינו מנסה למנות בגלל קהות חושיו.
גם קהות החושים הזאת מוכּרת לו.
כבר התנסה בה, ותקופה ארוכה פחות או יותר היה שרוי בבלבול.
אולי עודו אותו זאטוט בן שמונה, שהובהל מבית-הספר אל בית-החולים שבפֶקאן, מתפתל וזועק, ומסכה צמודה אל פניו, כדי לכרות לו את התוספתן?
היה בור ואחר-כך, כעבור זמן רב, היה טעם משונה בפיו, עייפות נפלה על כל גופו, וכשהחל לצוף, הופיעו גלי השֵמַע המוכרים של הפעמונים.
רוצה היה לחייך עכשיו, כי המחשבה העוברת בראשו נראית לו מצחיקה.
אמנם אינו בוטח בה, אבל אינו מתפתה לסלקה כליל מדעתו.
האין זה הילד הקטן מפֶקאן המתעורר בחדר של בית-חולים והדבר הראשון שקולט מבטו הוא האחות הבלונדית השמנה היושבת וסורגת?
אם כן, כל השאר לא היה אלא חלום.
בגלל ההרדמה חלם כנראה כחמישים שנות חיים.
זה כמובן לא נכון.
הוא יודע שאין זה נכון, שהוא איש בן חמישים וארבע, וזמן רב עבר מאז עזב את הבית הקטן ברחוב אֶטְרְטָה.
אמנם הבלבול נמשך כמה דקות או כמה שניות, סביר יותר שהיו שניות, ובכל-זאת, היה רוצה לבדוק זאת.
לשם כך די לו אם יפקח את עיניו ותופעה משונה תתחולל לנגדן, לא טראגית כלל, אדרבה, כמעט קומית:
הוא עושה את הדרוש כדי לפקוח את עפעפיו, מה שעושים בדרך-כלל, ודאי פקודה של המוח לעצבים מסוימים.
אבל העפעפיים נשארים סגורים.
הוא לא סובל.
כיליונו נעים למדי, כאילו אינו עוד אדם.
בלי בעיות, בלי שום אחריות.
סיבה אחת מניעה אותו להמשיך במאמץ, עליו להיות בטוח לחלוטין שהאחות הבלונדית השמנה והוורודה אינה סורגת ליד מיטתו.
האם המתרחש בתוכו נראה מבחוץ?
העיגולים נמוגו הרחק באוויר, והוא קולט עוד רעש שמעלה בו אף הוא זיכרונות.
הוא עייף מכדי לתהות אילו זיכרונות הם.
כיסא חרק, כמו בשעה שמישהו קם במהירות, והוא כנראה הצליח לפקוח את עפעפיו כי הוא רואה קרוב מאוד אליו מדים לבנים, פנים צהובות ושיער חום שנשמט מתוך כובע האחות.
זו לא האחות המטפלת בו, והוא עוצם את עיניו, מאוכזב.
הוא באמת עייף מכדי לשאול שאלות ומעדיף להחליק אל תחתית הבור שלו.
האם יהיה מסוגל אחר-כך, כעבור כמה שעות או כעבור כמה ימים, להבחין בין מה שקלט באמת מבעד לתרדמה ובין מה שיספרו לו אחר-כך?
למשל, האם יש טלפון במסדרון, ליד חדרו, והאם הוא שומע קול אישה אומר:
"הפרופסור בֶּסוֹן ד'אַרְגוּלֶה?..
הוא לא בבית?..
איך אפשר להשיג אותו?..
הוא ביקש להודיע לו ברגע ש..."
מחר ייוודע לו שאכן יש טלפון-קיר מדגם ישן ליד פתח חדרו.
עדיין אין לזה משמעות, וכשתהיה, תעניין רק אותו.
בתשע וחצי עדיין אינו יודע שהשעה תשע וחצי ויקיצתו פתאומית יותר, דרמתית יותר, כמו אחרי חלום בלהות, כמו חלם שעליו להיצמד ויהי-מה אל משהו איתן.
אלא שכוחו אזל.
איבריו מתנועעים לריק, בלי כיוון ברור, בלי שישלוט בהם.
והוא רוצה לצעוק, לקרוא לעזרה.
פיו נפתח.
הוא כמעט בטוח שפער את פיו לרווחה, אבל שום קול לא יוצא ממנו.
אין לו ברֵרה אלא לראות מה סביבו.
גופו שטוף זיעה, מצחו רטוב, ואף-על-פי-כן קר לו, הוא רועד כל-כולו ואינו יכול לשלוט בעצמו.
"אל תדאג...
הכול בסדר...
הכול בסדר גמור..."
הוא מכיר את הקול.
הוא מנסה לזהותו במדויק, ופתאום הוא רואה, בבת-אחת, לא רק פנים וכובע לבן, אלא חדר זר שקירותיו ירקרקים.
עומד ליד המיטה בֶּסוֹן ד'אַרְגוּלֶה - הוא קורא לו פְּיֶר כי הם חברים זה שלושים שנה - והופעתו היתה צריכה להצחיק אותו:
מתחת לחלוקו הלא-רכוס הוא לבוש חזייה ועניבה לבנה של בגדי ערב.
"תהיה שקט, רֶנֶה חביבי...
הכול בסדר גמור..."
ודאי לגבי הפרופסור המוסיף לבדוק בפיזור נפש את דופקו.
לא בֶּסוֹן הוא השוכב על מה שנראית כמיטת בית-חולים, שאחות חומת שיער טורחת סביבה.
קודם לא טעה.
הכרתו אכן שבה אליו לכמה רגעים, שהרי הוא מכיר אותה.
"שום דבר רציני לא קרה לך רֶנֶה...
כל הבדיקות מאשרות את זה...
יעשו לך עוד בדיקות, יטרידו אותך עוד קצת, אבל זה הכרחי...
אני מחכה לאוֹדוֹאַר שצריך לבוא כל רגע..."
מי הוא אוֹדוֹאַר?
זה שם מוּכּר לו או שהיה צריך להכירו, הוא המכיר את כל אנשי פריס.
האחות הניחה על מגש מזרק שהמחט שלו ארוכה מאוד ועבה מאוד.
נדמה שהיא מקשיבה בקוצר רוח לקולות הבאים מן המסדרון ובתוך כך בוחנת במבטה את מוֹגְרָה, וכשדלת נשמעת נפתחת ונסגרת, היא ממהרת לומר:
"בייחוד אל תהיה מופתע אם..."
הוא דווקא מופתע, כי עכשיו פתח את פיו.
ולא כדי להתלונן אף לא כדי לשאול שאלות.
לאמִתו של דבר התכוון לומר, כשהוא נועץ את מבטו בחזית החולצה המעומלנת ובעניבה הלבנה:
"צר לי, חביבי, שאני מקלקל לך את הערב..."
שום קול לא יצא מפיו.
אין לו קול.
לא-כלום!
אף לא חרחור.
בקושי מין שריקה או בעצם בִּקְבּוּק, כי לחיו מוסיפה להתנפח בצורה מגוחכת.
כאילו היא לחיו של תינוק המנסה לעשן מקטרת.
"ודאי יעברו עוד כמה ימים שלא תוכל לדבר..."
מתלחשים במסדרון.
חושיו מתעוררים.
כמה מהם לפחות, כי הוא מריח עשן סיגריה.
"אתה סומך עלי, נכון?..
אתה יודע שלא אשקר לך?.."
למה לשאול אותו כשאינו יכול להשיב?
ברצון היה אומר "כן" כדי לשמח את חברו פייר.
"כן" בלי להיות משוכנע.
"כן" מנומס, אדיש, כי לא משנה לו, כי מעדיף היה לשקוע בחורו, אולי ימצא שם שוב את גלי השמע של הפעמונים.
לא!
הוא אינו מכיר את אוֹדוֹאַר.
מעולם לא נפגש אתו.
אילו נפגשו, היה יודע זאת, פני אנשים נחרתות היטב בזיכרונו ובלי היסוס יצמיד להן שם, אפילו ראה אותן רק דקות ספורות לפני שנים רבות.
הוא רופא, על-פי חלוקו הלבן והכובע העגול שלראשו.
פניו חתומות.
רק בנדיר ראה מוֹגְרָה פנים כה שלוות, כה חסרות הבעה וגם כה רגילות, ותנועות כה מוכניות.
השניים לחצו ידיים והביטו זה בזה בלי אומר ודברים, כאילו אין להם צורך לדבר כדי להבין איש את רעהו, או כאילו כבר חזרו על המעמד הזה.
אחר-כך פנה אוֹדוֹאַר, ממרגלות המיטה, אל רֶנֶה.
"אתה רגוע...
זה טוב מאוד...
אנחנו עוד נציק לך קצת ואחר-כך תוכל לישון במנוחה..."
הנה פונים אליו כאל בן אדם והוא כמעט מופתע מזה.
אם כי באותה עת נוהגים בו כבחפץ.
האחות הצעירה מסירה מעליו את השמיכה והוא נבוך לגלות שירכיו עירומות, מַשְתֵן בין רגליו, כזקן שאינו שולט עוד בנקביו.
היא אוחזת בתוקף אחת מברכיו שהחלה להתנועע והפרופסור אוֹדוֹאַר לוקח מזרק מן המגש, לא את הגדול בעל המחט העבה, אלא מזרק קטן, ונועץ אותו בעכוזו.
הוא אינו מרגיש מאומה.
גם זאת היה רוצה לומר להם.
ולא מפני שהוא מודאג.
אדרבה, מעודו לא היה אדיש כל-כך לחייו, והוא מביט בשלושתם כאילו אין לו שום קשר למעשיהם ולתנועותיהם.
אירע משהו שלא נשמר בזיכרונו.
אף אינו זוכר איפה או מתי אירע הדבר.
הוא מקמט את מצחו, או סבור שהוא מקמט אותו, כי עכשיו שפיו אילם ואיבריו אינם מצייתים לו עוד, שוב אינו בטוח בשום דבר.
שני הגברים בלבן מחכים עומדים וצופים בו;
האחות מוסיפה להחזיק ברגלו ועיניה נעוצות בשעון יד.
לא משנה מה העניין.
זה היה צריך לקרות.
תמיד ידע שזה יקרה, ולאמִתו של דבר הוקל לו.
עכשיו זה נגמר.
לא צריך להתעסק עוד בזה.
טועים האחרים המוטרדים ממצבו.
מן הסתם מחכים שלושתם עד שיירדם.
למה?
כדי לנתחו?
הוא אינו סובל בשום חלק מחלקי גופו, אבל אין ספק שמשהו התערער בו.
"אתה מרגיש טוב?"
מוֹגְרָה מתאמץ להביע שמחה בעיניו, כדי להודות לבֶּסוֹן ד'אַרְגוּלֶה, לאחות, וגם לזה שנקרא אוֹדוֹאַר ושנוהגים בו כבוד רב.
מנהל חשוב, כמו בֶּסוֹן, אולי מהולל אף יותר מבֶּסוֹן.
מה מומחיותו?
אישים דגולים רבים הוא מכיר בעולם הרפואה.
הוא מאמץ את זיכרונו, מתוך סקרנות בלבד, עד שמחשבותיו מתערפלות ונדמה לו שמצא במרחקים את גלי הפעמונים.
התמונה האחרונה היא תמונת שני גברים המביטים זה בזה כאומרים:
"זהו זה..."
* הוא לא מת ויש שמש בחדרו, שבֶּסוֹן ד'אַרְגוּלֶה, היושב על מקום האחות, מעשן בו סיגריה.
הפרופסור שוב אינו בבגדי ערב ולא לבוש חלוק לבן.
בן שישים הוא ועודו גבר נאה, אבירי, מעודן, לבוש בטעם ללא דופי.
"איך אתה מרגיש?..
עדיין אל תנסה לדבר...
אל תזוז...
לפי מבטך אני רואה ברור שעמדת יפה בזעזוע..."
איזה זעזוע?
ומדוע רואה חברו פייר צורך לנקוט את הנעימה החלקלקה השמורה עמו לחולָיו?
"אני מניח שאתה לא זוכר כלום?"
הוא מתפתה להשיב:
דווקא כן!
כי פתאום נזכר במסעדת "גְראן וֶפּוּר", בטרקלין הפרטי, בקומת הביניים שמעל למדרגות הלולייניות, שבני חבורתם, שלושה-עשר בתחילה, עשרה כיום, בגלל המיתות, מתכנסים שם לסעודה ביום שלישי הראשון של כל חודש.
כמה זמן עבר מאותו רגע?
לדידו, אפשר שמדובר ביום או בשבוע.
לא היתה אז שמש כמו הבוקר, כי על-פי טיב האור, על-פי מין שבריריות של קרני השמש, הוא יודע שעכשיו בוקר.
עדיין אינו טרוד בשאלת השעה המדויקת, אבל נשים מטאטאות ומזיזות דליים סמוך לחדרו.
הם התכנסו ב"גְראן וֶפּוּר" ומן החלון שצורתו כחצי ירח יכלו לראות, מבעד לגשם דק, את הרחבה והקמרונות של פאלֶה רוֹיאל.
בֶּסוֹן ישב מולו והיה שם כמעט כל הזמן, וכמעט כולם היו שם, קְלאבּוֹ עורך-הדין, ז'וליין מארֶל חבר האקדמיה, שבדיוק אז הוצג מחזהו האחרון בתיאטרון שממול, קוּפֶה, אף הוא חבר האקדמיה, ושאבּי.
...אחד לאחד הוא יכול למנותם, להושיב כל אחד מהם
במקום שישב בו אז, ובעיני רוחו הוא רואה את ויקטור, מלצר היינות, המשרתם זה יותר מעשרים שנה, מקיף את השולחן ובידו בקבוק מאגנום של ארמניאק.
הוא קם ללכת לטלפן אל עיתונו.
הטלפון נמצא בין שירותי הגברים לשירותי הנשים.
בעבר האחר של הקו היה פֶרְנאן קוֹלֶר, העורך הראשי שלו, שבניגוד לשמו ["זעם"] הוא רך כטלה.
כשהוא יוצא מן המערכת, ולוּ לשעה, הוא חש תמיד צורך לטלפן, ובקול תקיף ועוקצני במקצת נותן הוראות מפורטות.
"לא!
אל תחליף שום דבר בעמוד ראשון...
זרוק את הטור השלישי של עמוד שלוש...
ולמשרד הפנים תגיד שאין לנו ברֵרה ולא נוכל לעבור בשתיקה על התקרית..."
בֶּסוֹן ד'ארגולה, המעשן את הסיגריה שלו, רואה עכשיו צורך להסביר לו:
"כולנו ישבנו אל השולחן, ב'גְראן וֶפּוּר'...
כשמזגו לנו את משקאות הקינוח יצאת לטלפן...
אחר-כך נכנסת לשירותים ושם כנראה הרגשת רע, כי כשקְלאבּוֹ יצא גם הוא לשירותים, כעבור עשר או חמש-עשרה דקות, מצא אותך שם חסר הכרה..."
לשם מה ההתפתלות, מה הנימה הסבלנית הזאת?
מתייחסים אליו כאל ילד או כאל מבוגר חולה, שאכן כך הוא.
בפרט אחד טועה הפרופסור, למרות ביטחונו בעצמו.
וגם זה משונה, משונה כל-כך שמוֹגְרָה, אפילו יכול לדבר, לא היה פוצה את פיו.
נכון שאחרי שהניח את שפופרת הטלפון, פתח את דלת השירותים ונעמד לפני המשתנה בתנוחה המגוחכת אך המוכרת לכל גבר.
הוא חשב על קוֹלֶר, על התערבות משרד הפנים, ואז, בלי סימן מקדים, התמוטט.
הוא זוכר פרט מכוער.
בכל כוחו נאחז בשתי ידיו באמאיל החלקלק של המשתנה, עד שהרפה ממנו.
מה אמר לו עכשיו בסון?
"כשהגיע לשם קלאבו, כעבור עשר או חמש-עשרה דקות, מצא אותך חסר הכרה..."
המילים האלו אינן אומרות כלום על התנוחה שנמצא בה.
אבל הוא רואה את עצמו מוטל לרוחב החדר הצר, על המרצפות, עושה מאמץ נואש, לא לקום, לא לקרוא לעזרה, אלא לרכוס את מכנסיו.
הדבר שהוא בגדר מסתורין הוא הראייה שהוא רואה את עצמו כדרך שעשוי היה מישהו אחר לראותו, שהוא רואה את עצמו מבחוץ, כמו שהתגלה מן הסתם לעיני קלאבו.
האם תיתכן כפילות כזאת?
"אני מודה שברגע הראשון הפחדת אותנו..."
* הוא צלול, וצלילותו, כך נדמה לו, אף חריפה יותר משהיא ברגיל.
הוא קולט מיד את כל המתרחש סביבו, את הטעמות קולו של הרופא, את היסוסיו, ואפילו את צורתן הלא-רגילה של פריפות חפתיו, שמצוירת עליהן אות יוונית, הוא לא יודע איזו, כי חודשים אחדים בלבד למד יוונית.
ברגע שהוא מבחין בהם, הוא תוהה שמא בֶּסוֹן ד'ארגולה נבוך יותר ממנו ושמא עודו מודאג לא פחות משהיה בשירותים של "גראן ופור".
אמנם כן, מוֹגְרָה אינו יכול לדבר ומחצית גופו משותקת.
גם זאת גילה בעצמו.
האם ציפה חברו לתגובתו זו ובעצם לאי-תגובתו, לקור רוחו הדומה לאדישות?
זו באמת אדישות, כאילו מה שקורה בחדר הזה, הקטן והעלוב למדי, אינו נוגע לו, כשם שגופו שוב אינו מעניין אותו, ואין הוא מופתע כשהוא רואה מחט ננעצת בזרועו וצינורית גומי מחוברת לכלי זכוכית המלא כדי מחציתו נוזל שקוף.
מבטו לא חמק מעין הרופא, שהזדרז להסביר:
"דֶקְסְטְרוֹזָה.
עד שמחר או מחרתיים יהיה אפשר להזין אותך דרך הפה, חשוב שלא תיחלש..."
בקול המשכנע הזה הוא מדבר מן הסתם אל כל חוליו שמצבם קשה.
מוֹגְרָה, שלא היה נועץ בו אלא בעניין מחושים של מה בכך ולבדיקה שנתית, לא הכיר צד זה באישיותו.
בֶּסוֹן כאילו משתדל לנחש את שאלותיו ומקדים להשיב עליהן.
"אני משער שאתה תוהה מדוע אתה כאן ולא בבית- החולים באוֹטֵיי?"
פעם אחת, לפני ארבע או חמש שנים, שלח אותו בֶּסוֹן לשם לסדרת בדיקות, בגלל התמוטטות עצבים.
כרגיל עבד יותר מדי, השקיע מרץ ללא חשבון.
"תאר לך שבהתחלה הסעתי אותך לאוטֵיי, ביתר דיוק, ליוויתי אותך לשם באמבולנס...
מיד נתנו לך את הדירה שכבר היית בה, ואשתך מיהרה לבוא...
אל תדאג לה...
הסברתי לה ששום סכנה לא נשקפת לך...
היא היתה בסדר גמור...
טלפנתי אליה כמה פעמים ביום, והיא רק מחכה שאודיע לה שהיא יכולה לבוא לבקר אותך.
"אל תנסה לדבר...
אני יודע שזה הדבר הפחות נעים, המייאש ביותר, אבל אני מבטיח לך שבמקרה שלך אובדן הדיבור הוא זמני..."
זה היה צריך לקרות .
בעוד חברו מדבר, חוזר רֶנֶה בלבו עמדה נדושה.
מדוע זה היה צריך לקרות?
על זאת אינו תוהה.
בעיניו זה אפילו משעשע.
אולי גם המילים לובשות משמעות אחרת.
אלא אם כן שכלו היגע מתבלבל ביניהן?
במקום משעשע, למשל, היה נוטה לומר מְרַוֵחַ, אלא שהמילה אין לה כנראה המשמעות הזאת.
זה מין משחק שהוא משחק עם עצמו בלי שידע איש, ומעמיד פנים שהוא מקשיב לדברי בֶּסוֹן.
זה זמן רב, אולי מאז ומתמיד, חשש לאסון, ובחודשים האחרונים חש שהוא קרוב כל-כך עד שלפעמים קצרה רוחו לראותו בא.
בֶּסוֹן ד'אַרְגוּלֶה הולך סחור-סחור כי הוא חושש מן ההברות שיהיה עליו לבטאן לבסוף:
שי-תוּק חֶלְ-קי.
"קודם אגיד לך בשתי מילים מדוע אתה כבר לא באוֹטֵיי.
מיד לאחר שאבחנתי אפשרות של פקקת בעורק התיכון של המוח, קראתי לעמיתי אוֹדוֹאַר, פרופסור לנוירולוגיה ורופא ראשי ב'בִּיסֶטְר'...
שמו ודאי היה מוכר לך...
ראית אותו אמש והוא שעשה לך אחר-כך דיקור מותני...
אוֹדוֹאַר העדיף שתימצא אצלו, מוקף בצוות מיומן שהוא סומך עליו לגמרי...
לרשותו בבית-החולים שני חדרים פרטיים...
אחד מהם היה פנוי...
וכך, מיום שלישי בערב אתה כאן..."
בֶּסוֹן מעמיד פנים מתבדחות.
"אני מקווה שאתה לא כועס עלינו, על אוֹדוֹאַר ועלי, שהבאנו אותך למקום שהשם שלו נשמע לא טוב [בִּיסֶטְר – מוסד מפורסם לחולי נפש בעיר בשם זה שבעיבורי פריס.
(הערה זו ושאר ההערות שבספר הן של המתרגם.)]
אשתך, אגב, היתה המומה בתחילה והייתי צריך להוכיח לה שכאן תרגיש טוב יותר מבבית-חולים פרטי, גם אם כאן יפה פחות..."
מוֹגְרָה ממצמץ, סתם כך, כדרך שממצמצים בלי משים, וחברו תוהה אם יש בזה סימן.
"אני לא מעייף אותך?"
בפניו, שאין לו שליטה עליהן, הוא מתאמץ להודיע לו שאיננו עייף והרופא נראה שהבין.
הדלת שמשמאל למיטה יש בה שמשות עמומות, ובעצם, כולן עשויות חריצים דקים, המעוותים את מה שנראה בעדן, ומפעם לפעם רואים בהן צללים מגושמים של אנשים הנתמכים בקביים, אבל נעים בלי קול.
זה קצת מסתורי.
אולי לרגליהם נעלי-בית עם סוליות לֶבֶד?
בֶּסוֹן הכין לו מן הסתם את הנאום הקטן שלו והוא ממשיך אותו תמיד במקום שהפסיקוֹ.
"ידיעותיך ברפואה מספיקות כדי שאספר לך מה המסקנות שהגענו אליהן, אודואר ואני...
אני סומך בעיקר על אודואר, הבקי הרבה יותר ממני בתחום הזה...
"אתה, ככל האנשים, יודע בערך מה הוא שיתוק חלקי, אבל כרובם אינך יודע שיש כל מיני סוגים, הן מבחינת הגורמים והן מבחינת התוצאות, וכל סוג מתאפיין בסימני אבחון מסוימים ומחייב דרכי טיפול מוגדרות..."
למה להכביר מילים?
הלוא מבקשים להודיע לו שהשיתוק החלקי שלו הוא היותר פשוט והפחות חמור מכולם.
"במקרה שלך, הדיקור המותני הכרחי.
לא נמצא שום יסוד פתולוגי, ופירוש הדבר שלפנינו מכת שבץ מוחי עם..."
בֶּסוֹן מכווץ את מצחו, כנעלב, ועושה הפסקה להדליק לו סיגריה.
"אתה לא מקשיב לי?"
מוֹגְרָה מהנהן כמיטב יכולתו.
"אתה לא מאמין לי.
אתה חושב שאני מנסה להרגיע אותך בדברי הבל..."
אפילו לא!
הוא לא מרחיק לכת כל-כך.
מה שקורה הוא שעבר מחסום סמוי והוא נמצא בעולם אחר.
והוא אף מרגיש משונה כשהוא חושב שהאיש רם המעלה, מפקד בלגיון הכבוד, היושב ליד מיטתו ומבזבז את זמנו בהסברים חסרי ערך הוא חברו, והם פונים זה אל זה דרך קרבה [הצרפתית מבחינה בין הפנייה המנומסת בלשון vous (אתם), כלומר, לשון ריחוק, לעומת הפנייה אל ילד או בשיח בתוך המשפחה ובין ידידים, המתנהל בלשון tu (אתה או את) - וזאת תיקרא "לשון או דרך קרבה".] אכן, גם הוא עצמו
מפקד בלגיון הכבוד!
ההבדל ביניהם הוא שאחד מהם מוכה עכשיו בשי-תוק חל-קי .
כמו פֶלִיקְס אַרְטוֹ, הטוב בכַּתָבים שלו, שהוא שלחוֹ גם לאמזונס, וגם לטיבט ולגרֶנלנד, שראיין את כל ראשי המדינות החיים, פליקס ארטו הגדול, הלא-נלאה והקולני, היכול לא לישון שניים או שלושה לילות רצופים ולשתות בקבוק ויסקי שלם בלי להתנדנד.
כמוהו נמצא גם ארטו בשעה שלוש בלילה מוטל ללא הכרה במלון פאר בשאנז-אליזֶה, שבילה שם עם אמריקאית צעירה.
הוא היה גרוש.
לא ידעו אם יש לו קרובי משפחה בפריס, ורֶנֶה מוֹגְרָה, הבוס שלו, הוא שהוזעק בחשאי באמצע הלילה.
הוא עזר לרופא המלון ולאחות להלביש לחברו את המכנסיים ונסע במכוניתו אחר האמבולנס שהסיעו אל בית-החולים האמריקאי בנֶיִי.
ארטו היה בן ארבעים וחמש בלבד.
הוא היה ספורטאי, שחקן רוגבי לשעבר, שש תמיד להתכתש.
לא הפרופסור אוֹדוֹאַר טיפל בו אלא מנהל בית-יולים פרטי שמוֹגְרָה שכח את שמו, איש אדמוני קטן, רזה מאוי, לבוש תמיד חלוקים ארוכים למידותיו, שרק כפות רגליו מבצבצות מהם.
שעות נבדק ארטו וזכה גם הוא בדיקור מותני ואחר-כך ברִשְמַת מוח חשמלית.
האם עשו גם לו בדיקה זו כשהיה בתרדמת?
יקשה עליו לשאול זאת.
מעתה הוא תלוי בחסדי הבריות.
הם מן הסתם מנחשים את זה.
כשנכנס לחדרו של ארטו היתה מחט נעוצה בזרועו השמאלית, מחוברת, כמו שלו עכשיו, למכל זכוכית.
בביקורו השני כבר לא היה הכַּתב חסר הכרה, אבל פרכוס משונה הרעיד את לחיו, וכל פעם שניסה לדבר, נפלטו מפיו גרגורים בלבד.
הוא מת ביום החמישי עם שחר, שעה שהיה רגיל לשכב בה לישון.
מוֹגְרָה ידע על עוד מקרה כזה, ז'וּבּלֶן, המשורר שישב תמיד במסבאת "ליפּ", ולקה בהתקף על המדרכה של בולוואר סן-זֶ'רֳמֶן.
ז'וּבּלֶן היה כבן שישים ובשש השנים הבאות היה משותק, תלוי בזולתו, מרותק לכיסא גלגלים.
וגם שחקן קולנוע מפורסם...
די!
די!
בֶּסוֹן ד'אַרְגוּלֶה, המשעשע והאירוני כל-כך בסעודות יום שלישי שלהם, מנסה עכשיו להוכיח לו באותות ובמופתים שהמקרה שלו שונה וכי בתוך שבועות אחדים...
"...לא יותר מחודשים אחדים...
אני מדבר כמובן על החלמה גמורה...
אתה אדם נבון ואני עומד על כך שאסביר לך הכול בפרוטרוט, כי אוֹדוֹאַר ואני זקוקים לשיתוף הפעולה שלך...
אני עדיין מרגיש שאתה לא מאמין לי אתה חושב שאני מנסה לעודד אותך וממתיק לך את הגלולה...
תודֶה!.."
רֶנֶה פוער את עיניו כדי להודיע שאינו חושב כלום, ששום דבר לא אכפת לו.
פייר המסכן!
זה צד באישיותו שמוֹגְרָה לא חשב עליו מעולם.
הוא מכיר את הפטרון הגדול של המסיבות הרשמיות, את הפריסאי הספקן הנראה בכל הצגות הבכורה, את אנין החך מהסעודות ב"גראן ופור", את איש הספר שבין דוח לדוח שהגיש לאקדמיה לרפואה, הקדיש את עתותיו לכתיבת טרילוגיה על חייהם של פְלובֶּר, זוֹלָה ומוֹפּסאן.
ליד שולחן הסעודה שמע אותו מתאר "מקרים" ססגוניים וסיפורי אנוש טראגיים.
האם גם את סיפורו יספר באחד הימים?
מעולם לא תיאר לו אותו יושב, כבאותה שעה, ליד מיטתו, בורר את המילים, מתעקש לשכנע, תוהה באיזה סדק יחדור אל תודעתו של חולה.
אל תתייגע כל-כך!
הוא מבקש לומר לו.
הוא בא לכאן ברכבו, מכונית ספורט אנגלית.
הוא גר ברחוב לוֹנְשאן ועבר את שדרות שאנְז-אליזֶה כשהעיר מתרחצת.
בחוץ קריר.
עוד מעט ישוב בֶּסוֹן למכוניתו החונה בחצר בית- החולים ובגג פתוח יעבור שוב בפוֹרְט-ד'איטָלי, בדרכו אל תלמידיו ב"בְּרוּסֶה", שהוא מלמד שם פתולוגיה רפואית.
"השגתי לך אחות פרטית, העלמה בלאנש, שעבדה לפנים אצלי והיא ליד מיטתך מיום שלישי בערב...
אתה יכול לסמוך עליה בלב שלם...
אחרת, מיומנת לא פחות ממנה, תמלא את מקומה בלילות..."
ובנימה קלילה יותר הוא מוסיף:
"בוודאי שמת לב שהעלמה בלאנש יפה, וזה עוזר להחלמה...
מחר היא תתחיל להאכיל אותך, קודם נוזלים, ובעוד שלושה או ארבעה ימים היא תכריח אותך לרדת מהמיטה לכמה דקות...
נמאס לך לשכב, לא?..
קיוויתי לפגוש את אוֹדוֹאַר הבוקר...
כנראה התעכב בגלל איזה מקרה דחוף, אבל בלי ספק יבוא הנה לפני הצהריים...
ואני אקפוץ לכאן שוב במשך היום..."
מוֹגְרָה מבין היטב את המבט שנותן חברו באחות עם צאתו!
מבט האומר:
עשיתי כל מה שאני יכול, ולדאבוני, בלי תוצאות של ממש...
הוא לא נראה מופתע ביותר.
אולי כך זה עם רוב החולים בשיתוק חלקי?
הוא חוזר על עקבותיו.
"עומדים לעשות לך זריקה שתרדים אותך לכמה שעות...
אם לא יחליט אוֹדוֹאַר אחרת, יורידו אותך אחר- כך לרנטגן לצילום עורקי המוח...
שום סכנה.
אתה אפילו לא תרגיש כלום, כי תהיה מורדם...
אל תכעס עלינו, מסכן שלי, על שאנחנו מענים אותך כל מיני עינויים כאלה, אבל ברפואה, כמו בכל דבר, גם כמו בעיתון שלך, יש שגרה שחייבים לנהוג לפיה..."
מוֹגְרָה אינו מוחה, אין לו חשק למחות.
אין לו בלבו על איש.
גם על הגורל אין לו בלבו.
בֶּסוֹן והאחות מתלחשים במסדרון, שצללים מגושמים עוברים שם כל הזמן בדממה.
ודאי יש שם מימין חדר גדול שמותר לחוליו להתהלך, והמסדרון משמש להם כנראה כטיילת.
בקוצר רוח הוא מצפה לשובה של העלמה בלאנש, כי הבדידות שהוא חש, כמו זו שחש אותו יום בשירותים של "גראן ופור", מעוררת בו פתאום בהלה.
רוחו קצרה גם מפני שהובטח לו כי הזריקה תפיל עליו תרדמה, ואולי יראה שוב את הגלים הערניים של הפעמונים.
כשהיא חוזרת רעננה, זריזה, חייכנית, הוא עוקב אחריה במבטו וחושב שכך היא נוהגת בכל חולה מחוליה, וכולם עוקבים אחריה בעיניהם באותה הבעה, כי בעיני כל אחד מהם היא מייצגת את הנעורים והחיים.
אילו יכול, היה מחייך אליה כשתרים את הסדין כדי להזריק לו, וכך מודה לה על שהיא שם, מתנצל על שהוא מטריח אותה כל-כך, ובייחוד מתנצל על שהוא קטן אמנה, על שהוא חולה רע, על שאין לו שום חשק להיאבק.
כי אין לו חשק להיאבק.
לשם מה?
פרק שני עדיין לילה ואין שום אפשרות לנחש מה השעה.
תחושתו הראשונה היא מועקה, כי לדעתו הוא לבדו בחדר המואר רק בנוגה צהבהב הבא מן המסדרון בעד דלת הזכוכית.
הדלת הפתוחה במקצת היא שעוררה בו את המחשבה שהוא לבדו, כאילו משגיחים עליו רק מרחוק, רק האחות התורנית של הקומה.
כשהוא מסב קצת את ראשו מסתבר לו שטעה, כי מישהו ישן על מיטה מתקפלת בינו ובין הקיר.
הוא לא מבחין בתווי הפנים, רק בשיער האדמוני, ונזכר בתורנית הלילה שהוצגה לפניו בערב הקודם.
היא אלזאסית, ז'וֹזֶפָה, ומִבטאה כבד.
היא יפה פחות מהעלמה בלאנש וחייכנית פחות ממנה.
תחת מדי האחות, רואים גוף שמנמן ומגרה והבד המעומלן מתוח על שדיה.
גם לדודתו, אחות אמו, היה בשר כה מוצק ושופע, וגם תווי פניה היו נאים אך חסרי חן.
הוא לא ראה את ז'וֹזֶפָה שוכבת לישון, לא ידע שיש בחדר מיטה מתקפלת.
אולי הביאו אותה כשישן, כי הוא נרדם מיד לאחר הזריקה האחרונה.
איזו זריקה זו?
זאת לא אמרו לו.
אתמול הזריקו לו פעמים אחדות, וכל פעם רשמו כמה מילים או סימנים מוסכמים על דף שהוצמד אל מרגלות מיטתו.
על-פי הקולות מן החוץ, הלילה כנראה מגיע אל קצו.
משאיות רבות נוסעות בשדרה היוצאת מפורט-ד'איטלי, עוברת את הפרוורים ולבסוף מתחברת אל הכביש הבין- עירוני מספר 7. מאות פעמים עבר בשדרה הזאת כדי
להגיע אל הריוויירה;
מעולם לא טרח לברר את שמה.
גם אין הוא זוכר אם יום-יום או כמה פעמים בשבוע נערך שם שוק על המדרכות, ולא רק לממכר עופות אלא גם דוכנים מתפרקים שמלבושים תלויים שם.
זה קרוב לשם, לא יותר ממאה מטרים מן המוסד שהוא מאושפז בו.
לפעמים כשעבר שם היה מעיף עין בבניינים האפורים המקיפים חצר פנימית רחבה, שכמו בקסרקטין, לובשי מדים שומרים על שערה.
תמיד חשב שמאשפזים שם רק זקנים חשוכי מרפא, שנראו בחצר, אחד-אחד או בקבוצות קטנות, שותקים.
וגם משוגעים.
הלוא "בִּיסֶטְר" אינו רק הוספיס אלא גם בית-חולים פסיכיאטרי.
היותו שם לא משפיל אותו ולא מחריד אותו.
אמנם נשאר בפיו טעם משונה, אבל למרות ההרדמה של אתמול, עדיין רוחו חסרת מעצורים וערנית, וכשהוא שוכב ללא נוע על מיטתו, הוא נהנה לעקוב לרגע אחר המחשבות העולות בדעתו, לדחותן, לערבן ושוב להפריד אותן.
אין הן מחשבות טראגיות.
בניגוד למה שעשויים מקורביו לשער, אין הוא מדוכא, אדרבה, הוא נכון להישבע שמימיו לא ידע שלווה דומה לשלוותו עתה.
אלא שזו שלווה מיוחדת, שיקשה עליו להגדירה, שאף לא ציפה לה.
איך היה מגיב אילו הודיעו לו כמה ימים קודם לכן, עוד ביום שלישי בבוקר:
בעוד כמה שעות תחדל פתאום להיות אדם נורמלי!
לא תוכל ללכת.
לא תוכל לדבר.
ימינך לא תוכל לכתוב.
תראה אנשים מתהלכים סביבך ולא תוכל לתקשר אתם...
אף פעם לא היה לו כלב ולא חתול.
בעצם אינו אוהב בעלי-חיים, אולי מפני שלא התקרב אליהם ולא ניסה להבינם.
פתאום עולה בזיכרונו מבטם, המבט המבקש בלי ספק להביע משהו ואינו מצליח.
הוא אינו ממורמר.
ואילו בחן את נפשו לעומקה, היה מגלה שאינו מתחרט על שום דבר.
אדרבה!
כשהוא מגולל בזיכרונו, במתכוון, את חייו לפני כן, את הבוקר האחרון, בוקר יום שלישי, הוא מופתע מאורח חייו, מן החשיבות שתלה בהם, מן התפקיד ששיחק, הנראה לו עתה ילדותי.
כדי להמחיש לו את מצב רוחו, הוא נזכר בתמונה מן הימים כשעוד היה לו פנאי לבקר בגלריות לאמנות.
זה ציור של קיריקו, שמצוירת בו רמות סינתטית במובן כלשהו, אימום של חייטים, שכאילו נתנו עליו ראש עץ והוא טובל באור קר, סהרורי.
באור כזה, שאין בו רחמים, נראה לו יומו האחרון, הנורמלי כביכול.
בפריס הוא גר זה כמה שנים באחת הדירות במלון "ז'ורז' החמישי", באגף המעונות, השמור ללקוחות המתאכסנים שם לאורך ימים.
זה חוסך לאשתו את טרחות משק הבית.
היא ניסתה לנהל בית ברחוב פֶזאנְדְרי, השקיעה רצון טוב ומרץ, אבל אחרי שנתיים היתה על סף התמוטטות עצבים.
לא על הסף!
באמת לקתה בהתמוטטות עצבים ושבועות סירבה לצאת מחדרה החשוך, נשארה בו יומם ולילה.
זו לא היתה אשמתה של לינה, אלא אשמתו שלו, כי הוא שבחר בה והוא כופה עליה את אורח חייו.
אתמול באה לבקרו, אחרי שהחזירו אותו מן הרנטגן.
עוד לא נמוגו בו כליל ערפילי ההרדמה והוא היה אז אדיש הרבה יותר משהוא עתה.
ובכל-זאת הבחין שהיא לבושה שמלת משי שחורה מתחת למעיל הגברדין המרופד בפרוות חורפן.
זו היתה אז האופנה בחברה שהם באים בה, בייחוד בחברה שלינה באה בה:
בגלל מין סנוביות מהופכת, מכסים על הפרווה היקרה בבד פשוט לכאורה.
השעה כנראה שש בערך.
הלילה מתחיל להתפוגג ורואים את הערפל הנדבק לשמשות.
אתמול התוודע גם אל האחות הראשית, כי היא שהכניסה את לינה.
הוא לא אוהב את האישה הזאת, אישה כבת שישים ששערה אפור, פניה אפורות כמעט כשערה, והיא קרת מזג אף יותר מן הפרופסור אוֹדוֹאַר.
האין זו חקיינות?
האם אינה משתדלת להידמות לבוס הגדול?
היא עמדה באמצע החדר, שאינו גדול, ונוכחות יש לה כזאת של שחקנים גדולים, המאפילה על כל דבר אחר.
מבטה השלֵו בחן, שקל, מתח ביקורת.
היא מונולית העשוי לשאת עליו את משקלו של בית- החולים.
לינה הנרעשת היססה להרכין אליו את ראשה כדי לנשקו, וכצפוי, נדף ממנה ריח אלכוהול.
ודאי שתתה כוס ויסקי אחת או שתיים לפני צאתה ממעונות "ז'ורז' החמישי", ואין ספק שכאשר התקרבה אל בית-החולים הורתה לנהג שלהם, לֶאוֹנאר, לעצור ליד הבר הראשון שיעברו לידו, כדי שתלגום עוד כוס.
גם הפעם אין לו בלבו עליה.
הוא רגיל לזה.
עוד ביום שלישי היה זה טבעי בעיניו, ככל הדברים שהוא עצמו עושה.
כל אחד מהם יש לו חדר שינה וחדר רחצה משלו, והסלון הוא התחום הנייטרלי.
התברר שהסידור הזה הכרחי, כי רק לעתים רחוקות הם הולכים לישון באותה שעה, ובבוקר נשארת לינה במיטה עד שעה מאוחרת, ואילו מוֹגְרָה נבלע כבר בשעה שמונה וחצי ב"בֶּנְטְלי" שלו המחכה לו למטה להסיעו אל מערכת העיתון.
תמיד הוא ממהר.
זה שנים על שנים הוא ממהר.
אינו משתהה להביט במתרחש ברחוב.
בקושי מבחין אם השמש זורחת או אם מזג האוויר סגרירי.
במכונית הוא עובד, סוקר סקירה ראשונה את עיתוני הבוקר ומסמן לו מאמרים בעיפרון אדום.
הוא איש חשוב, ועוד ביום שלישי ידע זאת.
תנועותיו.
קולו.
משפטיו הקצרים.
המבט שנתן בבני שיחו כאילו אינו רואה אותם, היו כשל איש חשוב;